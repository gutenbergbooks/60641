<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  I tre moschettieri, vol. I, di Alexandre Dumas
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: 0em; margin-bottom: 0em; line-height: 1.2; text-align: justify; text-indent: 1em;}
.blockquote {margin: 1em 5%;}
p.indl {text-align: left; margin-left: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit; text-indent: 0;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit; text-indent: 0;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 70%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em; text-indent: 0em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: left; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em; text-indent:0;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

    </style>
  </head>
<body>

<div class="booktitle">
<h1>
I TRE<br />
MOSCHETTIERI
<span class="smaller">VOL. I.</span>
</h1>
</div>

<hr class="silver" />

<div class="titlepage">
<p class="main-t">
<span class="small">I TRE</span><br />
MOSCHETTIERI
</p>

<p class="pad2">
<span class="small">DI</span><br /><br />
<span class="x-large">Alessandro Dumas</span>
</p>

<p class="pad2">
VERSIONE<br />
DI ANGIOLO ORVIETO.
</p>

<p class="pad1 small">
VOL. I.
</p>

<p class="pad4">
<span class="large">Napoli,</span><br />
<span class="small">GIOSUÈ RONDINELLA EDITORE<br />
Strada Trinità Maggiore nº 27<br />
1853</span>
</p>
</div>

<div class="verso">
<hr class="mid" />
<p>
TIPOGRAFIA DI G. PALMA
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_5">[5]</span>
</p>

<h2 id="cap1">CAPITOLO I.
<span class="smaller">I TRE REGALI DEL SIGNOR D'ARTAGNAN PADRE</span></h2>
</div>

<p>
Il primo lunedì del mese d'aprile 1625 il borgo di
Méung ove nacque l'autore del <i>Romanzo della Rosa</i>,
sembrava esser in una così completa rivoluzione, come
se gli ugonotti vi fossero venuti a fare una seconda
Rochelle. Molti borghigiani vedendo correre le donne
lungo la strada maestra, sentendo i fanciulli gridare
sul limitare delle porte, si sollecitavano ad indossare
la corazza, equilibrando il loro portamento alquanto
incerto col mezzo di un moschetto o di una partigiana,
o dirigendosi verso l'osteria del <i>Franc-Meunier</i>, davanti
alla quale si affrettava ed ingrossava di minuto
in minuto, un gruppo compatto, rumoroso e pieno di
curiosità.
</p>

<p>
In quei tempi i timori panici erano frequenti, e pochi
erano quei giorni che passavansi senza che una città
o l'altra non registrasse nei suoi archivj qualche
avvenimento di questo genere. Vi erano i signori che
guerreggiavano fra di loro; v'era il re che faceva la
guerra al suo ministro; vi era la Spagna che faceva la
guerra al re. Quindi, oltre a queste guerre sorde o
pubbliche, secrete o patenti vi erano ancora i ladri, i
<span class="pagenum" id="Page_6">[6]</span>
mendicanti, gli ugonotti, i lupi ed i lacchè che facevano
la guerra a tutti, spesso contro i signori e gli ugonotti,
qualche volta contro il re, ma mai contro il ministro
e lo spagnuolo. Ne resultò dunque da questa
presa abitudine, che nel suddetto lunedì del mese
d'aprile 1625, i borghigiani sentendo il rumore, e non
vedendo nè la banderuola gialla e rossa, nè la livrea
del duca di Richelieu si precipitarono dalla parte dell'albergo
del Franc-Meunier.
</p>

<p>
Là giunto, ciascuno potè vedere e riconoscere la causa
di questo rumore.
</p>

<p>
Un giovane... tracciamo il suo ritratto con un colpo
di penna: figuratevi Don Chisciotte di diciotto anni,
Don Chisciotte senza giubba, senza usbergo e senza
corazza; Don Chisciotte rivestito con un sajo di lana,
il di cui colore blu si era trasformato in un miscuglio
incomprensibile di fondo di vino e di azzurro celeste.
Il viso era lungo e scuro; gli zigomi delle guance sporgenti, segno
d'astuzia; i muscoli mascellari enormemente
sviluppati; contrassegno infallibile dal quale si riconosce
il Guascone anche senza il berretto, ed il nostro
giovane portava un berretto ornato con una specie di
piuma. L'occhio aperto e intelligente, il naso rivolto,
ma disegnato con precisione; troppo grande per essere
un fanciullo, troppo piccolo per essere un uomo, e che
un occhio un poco esercitato avrebbe preso per il figlio
di un affittajuolo in viaggio se non avesse avuto una
lunga spada, che appesa ad un pendaglio di pelle, batteva
nelle polpe del suo proprietario quando egli era
in piedi, e sul pelo arricciato della sua cavalcatura
quando era a cavallo.
</p>

<p>
Poichè il nostro giovane aveva una cavalcatura, e
questa cavalcatura era anzi così rimarchevole che venne
rimarcata di fatto; era un ronzino di Béarn, della
età di dodici in quattordici anni, colla pelle gialla,
senza crini alla coda, ma non senza vesciconi alle gambe,
<span class="pagenum" id="Page_7">[7]</span>
e che sebbene camminasse con la testa più bassa dei
ginocchi, cosa che rendeva inutile l'applicazione della
martingala, faceva ancora le sue otto leghe il giorno
con tutto il comodo suo. Disgraziatamente le nascoste
qualità di questo cavallo, erano così bene nascoste sotto
il suo strano pelo e sotto la sua incongrua camminata,
che in un tempo in cui gli uomini si distinguevano
dai cavalli, l'apparizione del suddetto ronzino a Méung,
ove era entrato da circa un quarto d'ora per la porta
del Beaugency, produsse una sensazione il di cui disfavore
giunse fino al suo cavaliere.
</p>

<p>
E questa sensazione era riuscita tanto più penosa
al giovane d'Artagnan (così chiamavasi il don Chisciotte
di questo altro Rosinante) che egli non si nascondeva
la parte ridicola che gli procurava una simile cavalcatura, per
quanto fosse buon cavaliere. Fu per questo
che egli aveva sospirato molto quando accettò il dono
che a lui ne fece il sig. d'Artagnan padre; egli non
ignorava che questa bestia valeva almeno venti lire. È
vero però che le parole con cui fu accompagnato il dono
non avevano prezzo.
</p>

<p>
«Figlio mio, aveva detto il gentiluomo guascone, in
quel puro dialetto di Béarn di cui Enrico IV non potè
mai arrivare a disfarsi, figlio mio, questo cavallo è nato
nella casa di vostro padre, sono oramai tredici anni,
esso vi è sempre rimasto per tutto questo tempo, lasciatelo
morire tranquillamente ed onoratamente di
vecchiaja, e se voi fate qualche campagna con lui, abbiategli
quei riguardi che avreste per un vecchio servitore.
Alla corte, continuò il sig. d'Artagnan padre,
se pure avreste l'onore di andarvi, onore al quale
la vostra vecchia nobiltà vi dà del resto non pochi diritti,
sostenete degnamente il vostro nome di gentiluomo,
che è stato portato degnamente per più di
cinquecento anni dai vostri antenati, tanto per voi, che
per la vostra famiglia e per i vostri amici. Non sopportate
<span class="pagenum" id="Page_8">[8]</span>
mai niente se non ciò che viene dal ministro, o
dal re. È per il solo suo coraggio, intendetelo bene,
per il solo suo coraggio che un gentiluomo in oggi può
fare la sua carriera. Chiunque trema anche per un secondo,
lascia fuggirsi l'occasione, che precisamente
durante questo secondo la fortuna gli presentava. Voi
siete giovane e dovete essere coraggioso per due ragioni:
la prima è perchè siete guascone, la seconda è perchè
voi siete mio figlio. Non schivate le occasioni, e
cercate le avventure. Io vi ho fatto imparare a maneggiare
la spada; voi avete un garetto di ferro, un
pugno di acciajo, battetevi, a tutti i conti; battetevi,
tanto più che i duelli sono proibiti, e che per conseguenza
è necessario un doppio coraggio per battersi.
Figlio mio, io non ho a darvi che quindici scudi, il mio
cavallo ed i consigli che avete ascoltati. Vostra madre
vi aggiungerà la ricetta di un certo balsamo che ella
ha avuto da una zingara, e che ha una virtù miracolosa
per guarire tutte le ferite che non hanno colpito il
cuore. Traete profitto da tutto, e vivete felice e per
lungo tempo.
</p>

<p>
«Non ho più che una sola parola da aggiungere, ed
è un esempio che io vi propongo; non il mio, poichè
io non sono mai comparso alla corte, e non ho mai fatto
che le guerre di religione come volontario: io voglio
parlarvi del signor de Tréville, che era in altri tempi
mio vicino, e che ha avuto l'onore di giuocare col re
Luigi XII, che Iddio conservi, fin da quando era fanciullo.
Qualche volta i loro giuochi degeneravano in
battaglie, in queste battaglie il re non era sempre il
più forte. I colpi che egli ne ricevette procacciarono
molta stima ed amicizia al signor de Tréville. In seguito
il signor de Tréville si battè ancora con altri, nel
suo primo viaggio a Parigi cinque volte; dopo la morte
del fu re, fino alla maggiorità del giovine, senza contare
le guerre e gli assedi, sette volte; e dopo questa
<span class="pagenum" id="Page_9">[9]</span>
maggiorità fino al giorno d'oggi, forse cento volte!
così ad onta degli editti, delle ordinanze, dei decreti,
eccolo Capitano dei moschettieri, vale a dire capo di
una legione di Cesari di cui il re fa gran conto, e che è
temuta dal ministro che, come ognun sa, non teme
molte cose. Di più il signor de Tréville guadagna dieci
mila scudi per anno; egli è dunque un gran signore.
Egli però ha cominciato come voi; andate a fargli visita
con questa lettera, e regolatevi a seconda del suo
esempio, per fare come ha fatto lui.»
</p>

<p>
Dopo le quali parole il signor d'Artagnan padre cinse
a suo figlio la sua propria spada, lo baciò teneramente
sopra ambedue le guance e gli dette la sua benedizione.
</p>

<p>
Nel sortire dalla camera paterna, il giovane trovò
sua madre che lo aspettava colla famosa ricetta di cui,
pe' consigli che abbiamo testè riportati, doveva necessariamente
avere spesso necessità d'impiegarla. Gli
addii furono da questa parte più lunghi e più teneri di
quello che lo erano stati dall'altra parte, non già perchè
il signor d'Artagnan non amasse suo figlio, che era
la sola sua progenitura, ma il sig. d'Artagnan era un
uomo, e avrebbe considerato come indegno di un uomo
il lasciarsi trasportare dalla sua emozione, nel mentre
che la signora d'Artagnan era donna, e di più era
madre. Ella pianse abbondantemente, e, diciamolo a
lode del signor d'Artagnan figlio, per quanti sforzi
facesse onde restar saldo come doveva esserlo un futuro
moschettiere, la natura la vinse, e fu sforzato a versare
lagrime, di cui egli giunse con grande stento a
nasconderne la metà.
</p>

<p>
Nello stesso giorno il giovine si mise in viaggio, munito
dei tre regali paterni che si componevano, come
dicemmo, di quindici scudi, del cavallo e della lettera
per il sig. de Tréville come si crederà bene, i consigli
erano stati dati per un di più al disopra del mercato.
</p>

<p>
<span class="pagenum" id="Page_10">[10]</span>
</p>

<p>
Con un simile <i>vade-mecum</i>, d'Artagnan si ritrovò,
tanto pel morale che per il fisico, una copia esatta dell'eroe
di Cervantes, al quale noi lo abbiamo così felicemente
paragonato, allorchè il nostro dovere di storico
ci ha imposto la necessità di delinearne il ritratto.
Don Chisciotte prendeva i molini a vento per giganti,
e le mandrie di montoni per armate; d'Artagnan
prese ciascun sorriso per un insulto, e ciascuno sguardo
per una provoca. Ne resultò che egli ebbe sempre
il pugno stretto da Tarbes fino a Méung, e che uno per
l'altro portò la mano al pomo della spada almeno dieci
volte il giorno; tuttavolta, il pugno non discese sulla
mascella di alcuno, e la spada non sortì dal suo fodero,
non già che la vista del mal avventurato ronzino
giallo non facesse comparire il sorriso sulla faccia di
coloro che passavano, ma siccome al disopra del ronzino
tentennava una spada di rispettosa lunghezza, e che
al disopra di questa brillava un occhio feroce, piuttosto
che superbo, quelli che passavano reprimevano la
loro ilarità, o se la ilarità aveva il sopravvento sulla
prudenza, cercavano almeno di ridere da una parte soltanto,
come le maschere antiche, D'Artagnan dimorò
dunque maestoso e intatto nella sua suscettibilità, fino
a quella malaugurata città di Méung.
</p>

<p>
Ma là, mentre discendeva da cavallo alla porta del
<i>Franc-Meunier</i> senza che alcun oste, cameriere o palafreniere
venisse a prendere le redini al montatore,
d'Artagnan scôrse da una finestra socchiusa del pian
terreno un gentiluomo di alta statura e di belle sembianze,
quantunque col viso alquanto increspato, il
quale parlava con due persone, che sembravano ascoltarlo
con attenzione. D'Artagnan credè naturalmente,
secondo la sua abitudine, di essere l'oggetto della conversazione,
ed ascoltò. Questa volta d'Artagnan non si
era sbagliato che per metà, non si trattava di lui, ma
del suo cavallo. Il gentiluomo sembrava enumerare ai
<span class="pagenum" id="Page_11">[11]</span>
suoi uditori tutte le sue qualità, e poichè, come si disse,
gli uditori sembravano avere una grande attenzione
al narratore, davano in risate ad ogni momento. Ora,
siccome bastava un mezzo sorriso per svegliare l'irascibilità
del giovane, si comprenderà facilmente quale
effetto dovesse produrre in lui una ilarità così rumorosa.
</p>

<p>
Ciò non ostante d'Artagnan volle sulle prime rendersi
conto della fisonomia dell'impertinente che si
burlava di lui. Fissò il suo sguardo orgoglioso sullo
straniero; e riconobbe un uomo dai quaranta ai quarantacinque
anni, con gli occhi neri e penetranti, un
colorito scurito, un naso fortemente accentato, e un
pajo di baffi neri tagliati a perfezione: egli era vestito
di un sajo e di un giacco da caccia violetto colle rivolte
dello stesso colore, senz'altro ornamento che le
aperture ordinarie dalle quali usciva la camicia. Questo
giaco e questo sajo, quantunque nuovi, sembravano
spiegazzati come gli abiti di viaggio tenuti lungamente
chiusi nel porta-mantello. D'Artagnan fece tutte
queste osservazioni colla rapidità dell'osservatore
il più scrupoloso, e senza dubbio per un sentimento
istintivo che gli diceva, che questo sconosciuto doveva
avere una grande influenza sulla sua vita avvenire.
</p>

<p>
Ora, siccome al momento in cui d'Artagnan fissava
lo sguardo sul gentiluomo dal sajo violetto, il gentiluomo
faceva sul ronzino bearnese una delle sue più
sapienti e profonde dimostrazioni, i suoi uditori scoppiarono
in una risata, ed egli stesso, contro la sua abitudine,
lasciò visibilmente errare, se si può dir così,
un pallido sorriso sulle sue labbra. Questa volta non
vi era più alcun dubbio: d'Artagnan era realmente
insultato. Così, pieno di questa convinzione, si calcò
il berretto sugli occhi, e, cercando di copiare qualcuna
di quelle posizioni di corte che aveva osservate in
Guascogna presso dei signori viaggiatori, egli si avanzò
con una mano sulla guardia della spada, e coll'altra
<span class="pagenum" id="Page_12">[12]</span>
appoggiata sul fianco. Disgraziatamente, a misura che
egli si avanzava, la collera lo accecava sempre più, e
in luogo del discorso degno e sostenuto che aveva preparato
per formulare la sua provoca, egli non trovò
più all'estremità della sua lingua che una grossolana
personalità, che fu da lui accompagnata con un gesto
furioso.
</p>

<p>
— Che! signore, gridò egli, signore! che vi nascondete
dietro lo sportello? sì, voi, ditemi dunque un poco
di che cosa ridete, e noi rideremo assieme!
</p>

<p>
Il gentiluomo ricondusse lentamente gli occhi dal
cavallo al cavaliere, come se fosse abbisognato qualche
tempo per capire che così strane parole erano a
lui indirizzate; quindi, allorchè non potè più averne
alcun dubbio, i suoi sopraccigli si aggrottavano leggermente,
dopo una sufficiente pausa, con un accento
d'ironia e d'insolenza impossibili a descrivere, egli rispose
a d'Artagnan.
</p>

<p>
— Io non parlo con voi, signore.
</p>

<p>
— Ma parlo ben io con voi, gridò il giovane esasperato
da questo miscuglio d'insolenza e di buone maniere,
di convenienza e di disprezzo.
</p>

<p>
Lo sconosciuto lo guardò ancora un istante col suo
leggero sorriso; e, ritirandosi dalla finestra, sortì lentamente
dall'osteria per venirsi a piantare in faccia al
cavallo, alla distanza di due passi da d'Artagnan. Il suo
portamento tranquillo, e la sua fisonomia scherzosa
avevano raddoppiato l'ilarità di coloro coi quali parlava,
e che erano rimasti alla finestra.
</p>

<p>
D'Artagnan, vedendolo arrivare cavò più di un piede
della sua spada fuori del fodero.
</p>

<p>
— Questo cavallo è decisamente, o piuttosto è stato
nella sua gioventù pomellato in oro, riprese lo sconosciuto,
continuando le investigazioni incominciate e
indirizzandosi a' suoi uditori della finestra, senza sembrare
di fare alcuna attenzione alla esasperazione di
<span class="pagenum" id="Page_13">[13]</span>
d'Artagnan, che pure frapponevasi fra lui ed essi. Questo
è un colore conosciuto in botanica, ma fino adesso
molto raro nei cavalli.
</p>

<p>
— V'ha tale che ride del cavallo che non oserebbe
ridere del padrone! gridò l'emulo furioso di de Tréville.
</p>

<p>
— Io non rido spesso, signore, riprese lo sconosciuto,
come voi potete persuadervene da voi stesso dall'aspetto
del mio viso; ma io voglio conservare il privilegio
di poter ridere quando mi piace.
</p>

<p>
— Ed io gridò d'Artagnan, io non voglio che si rida
quanto mi dispiace.
</p>

<p>
— Davvero, signore? continuò lo sconosciuto più calmo
che mai. Ebbene! è perfettamente giusto.
</p>

<p>
E girando su' suoi calcagni si disponeva a rientrare
nell'osteria per la gran porta, sotto la quale d'Artagnan
nel giungere aveva rimarcato un cavallo già insellato.
</p>

<p>
Ma d'Artagnan non era di tal carattere da lasciare
in tal modo un uomo che aveva avuta l'insolenza di
burlarsi di lui. Cavò interamente la sua spada dal fodero,
e si mise a perseguirlo gridando:
</p>

<p>
— Voltatevi, voltatevi dunque signor motteggiatore,
che io non abbia a battervi per di dietro!
</p>

<p>
— Batter me! disse l'altro girando sui talloni e guardando
il giovane con tanta meraviglia quanto era il
disprezzo. Andiamo dunque, mio caro, voi siete un
pazzo!
</p>

<p>
Quindi a mezza voce, e come se avesse parlato a se
stesso.
</p>

<p>
— È cosa dispiacente, continuò egli, bella recluta per
Sua Maestà, che cerca da tutte le parti dei bravi per
completare i suoi moschettieri!
</p>

<p>
Terminava appena, che d'Artagnan gli stendeva
un così furioso colpo di punta, che, s'egli non avesse
fatto prestamente uno sbalzo in addietro, è probabile
<span class="pagenum" id="Page_14">[14]</span>
che avrebbe scherzato per l'ultima volta. Lo sconosciuto
vide allora che la cosa oltrepassava lo scherzo,
cavò la sua spada, salutò il suo avversario, e si mise
gravemente in guardia. Ma nello stesso tempo i suoi
due uditori, accompagnati dall'oste, piombarono sopra
d'Artagnan con gran colpi di bastone, di paletta e di
molle. Ciò fece una diversione così rapida e così completa
all'attacco, che l'avversario di d'Artagnan, nel
mentre che questi si voltava per far fronte a quella
grandine di colpi, rimetteva nel fodero la sua spada colla
massima precisione, e, da attore, ritornava spettatore
del combattimento, parte di cui si disimpegnava colla
consueta sua impassibilità, mentre ciò non ostante
brontolava:
</p>

<p>
— Venga la peste a questi Guasconi! rimettetelo sul
suo cavallo color d'arancio, e ch'egli se ne vada.
</p>

<p>
— Non prima di averti ucciso! gridò d'Artagnan,
mentre faceva fronte il meglio che poteva, senza rinculare
di un passo, ai suoi tre nemici, che lo maltrattavano
di colpi.
</p>

<p>
— Ancora un'altra Guasconata! mormorò il gentiluomo.
Sull'onor mio, questi Guasconi sono incorreggibili.
Continuate dunque la danza, poichè egli vuole assolutamente
ballare. Quando sarà stanco, egli dirà che
ne ha abbastanza.
</p>

<p>
Ma lo sconosciuto non sapeva ancora con qual genere
di testardo aveva a che fare: d'Artagnan non era
l'uomo da domandare mai grazia. Il combattimento
continuò dunque ancora qualche secondo: finalmente,
d'Artagnan spossato lasciò sfuggirsi la spada, che un
colpo di bastone aveva troncata in due pezzi. Un altro
gli colpì la fronte, e lo rovesciò quasi nello stesso tempo
tutto insanguinato, e quasi svenuto.
</p>

<p>
Fu in questo momento che da tutte le parti si accorse
al luogo della scena. L'oste, temendo uno scandalo,
<span class="pagenum" id="Page_15">[15]</span>
trasportò coll'ajuto del suo servitore il ferito in
cucina, ove gli furono usate alcune cure.
</p>

<p>
In quanto al gentiluomo, egli era ritornato a prendere
il suo posto alla finestra, e guardava con una certa
impazienza tutta quella folla, che sembrava destargli
una contrarietà nel rimanere in quel luogo.
</p>

<p>
— Ebbene come va quell'arrabbiato? riprese egli
voltandosi al rumore che fece la porta nell'aprirsi,
indirizzandosi all'oste che veniva ad informarsi della
sua salute.
</p>

<p>
— È sana e salva vostra Eccellenza? domandò l'oste.
</p>

<p>
— Sì, perfettamente sano e salvo, mio caro oste, e
sono io che vi domando come va quel giovane.
</p>

<p>
— Va meglio, disse l'oste, egli è del tutto svenuto.
</p>

<p>
— Davvero? fece il gentiluomo.
</p>

<p>
— Ma prima di svenirsi, egli ha radunate tutte le
sue forze per chiamarvi, e per sfidarvi chiamandovi.
</p>

<p>
— Ma dunque è il diavolo in persona, questo malandrino!
gridò lo sconosciuto.
</p>

<p>
— Oh! no, Eccellenza; non è il diavolo, riprese l'oste
con una smorfia di disprezzo, perchè durante il
suo svenimento noi lo abbiamo perquisito, e nel suo
fagottino non ha che una camicia, e nella sua borsa
non ha che undici scudi, cosa però che non gli ha impedito
dire mentre cadeva in svenimento, che se una
simile cosa fosse accaduta a Parigi voi ve ne sareste
pentito sull'atto, nel mentre che qui voi non ve ne
pentirete che più tardi.
</p>

<p>
— Allora, disse freddamente lo sconosciuto, è qualche
principe del sangue travestito.
</p>

<p>
— Io vi dico questo, mio gentiluomo, riprese l'oste,
affinchè voi stiate sulle difese.
</p>

<p>
— Nella sua collera, ha egli nominato nessuno?
</p>

<p>
— Sì, egli batteva sulla saccoccia, e diceva noi vedremo
ciò che il signore de Tréville penserà di questo
insulto fatto al suo protetto.
</p>

<p>
<span class="pagenum" id="Page_16">[16]</span>
</p>

<p>
— Il signor de Tréville? disse lo sconosciuto divenendo
attonito; batteva sulla sua tasca pronunciando il
nome del signor de Tréville?... Vediamo, mio caro oste,
mentre che il giovane era svenuto, voi non sarete stato,
ne son ben certo, senza guardare in questa saccoccia.
Che cosa v'era?
</p>

<p>
— Una lettera indirizzata al signor de Tréville, capitano
dei moschettieri.
</p>

<p>
— Davvero?
</p>

<p>
— La cosa è come ho l'onore di dirvela, eccellenza.
</p>

<p>
L'oste che non era dotato di una grande perspicacia,
non notò l'espressione che le sue parole avevano impresso
nella fisonomia dello sconosciuto. Questi lasciò il parapetto
della finestra sul quale era sempre rimasto appoggiato
colla punta del gomito, e aggrottò il sopracciglio
come un uomo inquieto.
</p>

<p>
— Diavolo! mormorò egli fra' i denti; Tréville mi avrebbe
egli inviato questo Guascone? questi è molto
giovane! ma un colpo di spada è un colpo di spada,
qualunque sia l'età di quello che lo dà, e si ha minor
diffidenza in un ragazzo che in tutt'altro, basta molte
volte un debole ostacolo per mandare a terra un gran
disegno.
</p>

<p>
E lo sconosciuto cadde in una riflessione che durò
qualche minuto.
</p>

<p>
— Vediamo, oste, diss'egli, non mi sbarazzerete voi
da questo frenetico? in coscienza, ora non posso ucciderlo,
e ciò non ostante aggiunse egli con una espressione
freddamente minacciosa, ciò nonostante egli m'incomoda.
Ov'è egli?
</p>

<p>
— Nella camera di mia moglie al primo piano, ove è
medicato.
</p>

<p>
— I suoi arredi e il suo sacco sono con lui? ha egli
seco il suo sajo?
</p>

<p>
— Tutto ciò, al contrario, è disotto in cucina. Ma
poichè v'incomoda questo giovane pazzo...
</p>

<p>
— Senza dubbio. Egli cagiona nella vostra osteria
<span class="pagenum" id="Page_17">[17]</span>
uno scandalo al quale non saprebbero resistere le persone
oneste. Salite nella vostra stanza, fatemi il conto
e avvertite il lacchè.
</p>

<p>
— Che il signore ci vuole lasciare di già?
</p>

<p>
— Voi lo sapete bene, poichè vi aveva dato l'ordine
di fare insellare il mio cavallo. Non sono io forse stato
obbedito?
</p>

<p>
— Certamente e, come vostra Eccellenza ha potuto vederlo,
il suo cavallo è sotto la porta grande già apparecchiato
per partire.
</p>

<p>
— Sta bene, allora fate quanto vi ho detto.
</p>

<p>
— Che! disse a se stesso l'oste avrebbe egli forse paura
di quel ragazzo?
</p>

<p>
Ma un colpo d'occhio imperativo dello sconosciuto
venne a tagliar corto, egli salutò umilmente e sortì.
</p>

<p>
— Non bisogna che Milady<a class="tag" id="tag1" href="#note1">[1]</a> si accorga di questo
furbo, continuò lo straniero: ella non deve tardare a
giungere; ella è già in ritardo. Decisamente val meglio
che io monti a cavallo, e che vada ad incontrarla... Se
potessi soltanto sapere ciò che contiene quella lettera
indirizzata a Tréville!
</p>

<p>
E lo sconosciuto, borbottando si diresse verso la cucina.
</p>

<p>
In questo mentre l'oste, che non dubitava che fosse
la presenza del giovane che scacciava lo sconosciuto
dalla sua osteria, era risalito da sua moglie, e aveva
ritrovato d'Artagnan padrone finalmente dei suoi sensi.
Allora, facendogli comprendere che la polizia potrebbe
fargli un cattivo partito per aver cercato contesa
con un gran signore, poichè, secondo il parere dell'oste,
lo sconosciuto non poteva essere che un gran
<span class="pagenum" id="Page_18">[18]</span>
signore, egli lo determinò, ad onta della sua debolezza,
ad alzarsi e a continuare il suo viaggio. D'Artagnan
mezzo sbalordito, senza sajo, e colla testa tutta ammaliata
di fasce, si alzò adunque, e sollecitato dall'oste,
cominciò a discendere; ma giungendo in cucina, la prima
cosa di cui s'accorse fu del suo provocatore, che
parlava tranquillamente appoggiato allo sportello di
una pesante carrozza alla quale erano attaccati due grossi
cavalli normanni.
</p>

<p>
La sua interlocutrice, la di cui testa compariva incorniciata
dalla portiera, era una donna dai venti ai
ventidue anni. Noi abbiamo già detto con quale rapidità
d'investigazione d'Artagnan abbracciava una intiera
fisonomia; egli dunque vide a primo colpo d'occhio
che la donna era giovane e bella. Ora questa bellezza
lo colpì tanto più, inquantochè essa era perfettamente
straniera ai paesi meridionali che fino allora erano stati
abitati da d'Artagnan. Era una pallida e bionda signora,
coi capelli arricciati cadenti sulle spalle, con grandi
occhi blu languenti, colle labbra rosee e colle mani
d'alabastro; ella parlava con molta vivacità allo sconosciuto.
</p>

<p>
— Per tal modo, il ministro m'ordina... diceva la signora.
</p>

<p>
— Di ritornare sull'istante in Inghilterra, e di prevenirlo
direttamente se il duca lasciasse Londra.
</p>

<p>
— E in quanto alle mie istruzioni? domandò la bella
viaggiatrice.
</p>

<p>
— Esse sono racchiuse in questo pacco, che voi non
aprirete che giunta all'altra parte della Manica.
</p>

<p>
— Benissimo; e voi cosa fate?
</p>

<p>
— Io? io ritorno a Parigi.
</p>

<p>
— Senza gastigare questo insolente ragazzo? domandò
la dama.
</p>

<p>
Lo sconosciuto stava per rispondere, ma al momento
<span class="pagenum" id="Page_19">[19]</span>
in cui apriva la bocca, d'Artagnan, che aveva tutto
inteso, si slanciò sulla soglia della porta.
</p>

<p>
— È questo insolente ragazzo che gastiga gli altri,
gridò egli, e spero bene che questa volta quello che
egli deve gastigare non gli scapperà, come la prima
volta.
</p>

<p>
— Non gli scapperà? riprese lo sconosciuto aggrottando
il sopracciglio.
</p>

<p>
— No, davanti una donna, voi non oserete fuggire,
lo presumo.
</p>

<p>
Pensate, gridò Milady vedendo il gentiluomo portare
la mano alla sua spada, pensate che il più piccolo
ritardo può perdere tutto.
</p>

<p>
— Voi avete ragione, gridò il gentiluomo; partite
dunque dalla vostra parte, io parto dalla mia.
</p>

<p>
E salutando la dama con un segno di testa, si slanciò
sul suo cavallo nel mentre che il cocchiere della carrozza
frustava la sua pariglia. I due interlocutori partirono
dunque al galoppo, allontanandosi ciascuno da
una parte opposta della strada.
</p>

<p>
— E le vostre spese? vociferò l'oste, in cui l'affezione
per il suo viaggiatore si cambiava in uno sdegno profondo,
vedendo ch'egli si allontanava senza saldare il
suo conto.
</p>

<p>
— Paga gaglioffo, gridò il viaggiatore, sempre galoppando,
al suo lacchè, il quale gettò ai piedi dell'oste
due o tre monete d'argento, e si mise a galoppare
dietro al suo padrone.
</p>

<p>
— Ah! vile, ah! miserabile, ah! falso gentiluomo gridò
d'Artagnan slanciandosi dietro il lacchè.
</p>

<p>
Ma il ferito era troppo debole ancora per sopportare
una simile scossa. Appena egli ebbe fatto dieci o dodici
passi, sentì un tintinnio alle orecchie, fu preso da
un rivolgimento, una nube di sangue passò avanti i suoi
occhi, e andò a cadere nel mezzo della strada gridando
sempre:
</p>

<p>
<span class="pagenum" id="Page_20">[20]</span>
</p>

<p>
— Vile! vile! vile!
</p>

<p>
— Egli di fatti è ben vile, mormorò l'oste avvicinandosi
a d'Artagnan, cercando con questa adulazione di
raccomodarsi col povero giovane, come l'airone della
favola colla sua lumaca della sera.
</p>

<p>
— Sì, ben vile, mormorò d'Artagnan, ma ella, ben
bella!
</p>

<p>
— Chi ella? domandò l'oste.
</p>

<p>
— Milady, balbettò d'Artagnan.
</p>

<p>
E si svenne una seconda volta.
</p>

<p>
E lo stesso, disse l'oste: io ne perdo due, ma mi resta
questo, che almeno son sicuro, di trattenere qualche
giorno. Sono sempre undici scudi guadagnati.
</p>

<p>
Noi sappiamo che undici scudi formavano precisamente
la somma che restava nella borsa di d'Artagnan.
</p>

<p>
L'oste aveva contato sopra undici giorni di malattia
ad uno scudo il giorno; ma egli aveva contato senza
il viaggiatore; l'indomani, alle cinque del mattino,
d'Artagnan si alzò, discese egli stesso in cucina, domandò,
fra gli altri ingredienti la di cui nota non è
giunta fino a noi, del vino, dell'olio, del ramerino, e,
con la ricetta di sua madre alla mano, si compose un
balsamo col quale si unse le sue numerose ferite rinnovellando
le sue compresse da se, e non volendo ammettere
l'intervento di alcun medico. Mercè senza
dubbio all'efficacia di questo balsamo della zingara, e
forse anche mercè all'assenza di ogni medico, d'Artagnan
si ritrovò in piedi fin dalla stessa sera, e quasi
guarito l'indomani.
</p>

<p>
Ma al momento di pagare questo ramerino, questo
olio e questo vino, sole spese del giovane che aveva osservata
la dieta la più assoluta; nel mentre che al contrario
il cavallo giallastro, al dire almeno dell'oste, aveva
mangiato tre volte più che non si sarebbe potuto
supporre ragionevolmente dalla sua struttura, d'Artagnan
non ritrovò più nella sua saccoccia che la piccola
<span class="pagenum" id="Page_21">[21]</span>
borsa di velluto rapato, unitamente agli undici scudi
che conteneva; ma in quanto alla lettera diretta al sig.
de Tréville, ella era sparita.
</p>

<p>
Il giovane cominciò dal cercare questa lettera con
una gran pazienza, girò e rigirò venti volte le sue saccocce,
e i suoi saccoccini, frugò e rifrugò nel suo sacco,
aprendo e richiudendo la sua borsa; ma allorquando
egli fu convinto che la lettera non potevasi ritrovare
montò in un terzo accesso di rabbia, che poco mancò
non gli facesse aver bisogno di un nuovo consumo
di vino e dell'olio aromatizzati, poichè, vedendo questa
giovane testa riscaldarsi e minacciare di romper
tutto nello stabilimento se non si ritrovava quella lettera,
l'oste si era già provveduto di uno spiedo, sua
moglie di un manico di scopa, e il servitore di uno di
quei bastoni che avevano servito così bene l'antivigilia.
</p>

<p>
— La mia lettera di raccomandazione, o per bacco,
io v'infilo tutti come tanti ortolani.
</p>

<p>
Disgraziatamente una circostanza sola si opponeva a
ciò che il giovane potesse compiere la sua minaccia: ed
era, come lo abbiamo detto, che la sua spada era stata
spezzata nella sua prima lotta, cosa che egli aveva del
tutto dimenticato. Ne resultò, che allorquando d'Artagnan
volle, in fatti, sguainarla, egli si trovò puramente
e semplicemente armato di un tronco di spada di circa
otto o dieci pollici di lunghezza, che l'oste aveva
con ogni cura rimesso dentro al fodero. Quanto al resto
della lama, l'oste l'aveva destramente riposta colla
idea di farne un coltello da cucina.
</p>

<p>
Questo disinganno non avrebbe però trattenuto probabilmente
il nostro giovane focoso, se l'oste non avesse
riflettuto che il reclamo che gli veniva diretto dal
viaggiatore, era perfettamente giusto.
</p>

<p>
— Ma, al fatto, diss'egli abbassando il suo spiedo, ov'è
questa lettera?
</p>

<p>
<span class="pagenum" id="Page_22">[22]</span>
</p>

<p>
— Sì, dov'è questa lettera? grido d'Artagnan. Primieramente
io vi avverto che questa lettera è per il
signor de Tréville, e bisogna ch'ella si trovi, o se non
si trova, egli saprà bene farla ritrovare.
</p>

<p>
Questa minaccia compiè d'intimidire l'oste. Dopo il
re ed il ministro, il signor de Tréville era l'uomo il di
cui nome fosse il più spesso ripetuto dai militari ed
anche dai borghesi. Vi era pure il padre Giuseppe, è
vero; ma il suo nome non era mai pronunziato che a
bassa voce, tanto era il terrore che inspirava il frate
grigio, come veniva chiamato il confidente del ministro.
</p>

<p>
Così, gettando il suo spiedo lungi da se, e ordinando
a sua moglie di fare altrettanto del suo manico di scopa,
e ai suoi servitori dei loro bastoni, egli dette pel
primo l'esempio mettendosi egli stesso a cercare la lettera
perduta.
</p>

<p>
— Questa lettera racchiude forse qualche oggetto
prezioso? domandò l'oste dopo un momento di ricerche
inutili.
</p>

<p>
— Senza dirlo, lo credo bene! gridò il Guascone, che
calcolava su questa lettera per fare il suo cammino per
la corte; ella conteneva la mia fortuna.
</p>

<p>
— Dei buoni sulla Spagna? domandò l'oste inquieto.
</p>

<p>
— Dei buoni sulla tesoreria particolare di Sua Maestà,
rispose d'Artagnan, che, contando di entrare al
servizio del re mercè quella raccomandazione credeva
poter fare senza mentire questa risposta quantunque
un poco azzardata.
</p>

<p>
— Diavolo! fece l'oste disperato del tutto.
</p>

<p>
— Ma non importa, continuò d'Artagnan colla sua
indifferenza nazionale, non importa, il denaro non è
niente: questa lettera è il tutto. Avrei amato meglio
perdere mille doppie di quello che perdere la lettera.
</p>

<p>
Egli non arrischiava di più se avesse detto venti mila,
ma un certo pudore giovanile lo trattenne.
</p>

<p>
<span class="pagenum" id="Page_23">[23]</span>
</p>

<p>
A un tratto un lampo di luce colpì in un subito lo
spirito dell'oste, che si dava al diavolo, non trovando
niente.
</p>

<p>
— Questa lettera non è perduta, gridò egli.
</p>

<p>
— Ah! fece d'Artagnan.
</p>

<p>
— No, ella vi è stata presa.
</p>

<p>
— Presa! e da chi?
</p>

<p>
— Dal gentiluomo d'ieri, egli discese in cucina dove
stava il vostro sajo. Egli è rimasto solo. Scommetterei
che è stato lui che l'ha rubata.
</p>

<p>
— Voi credete? riprese d'Artagnan poco convinto,
poichè sapeva meglio di qualunque altro l'importanza
del tutto personale di quella lettera, e non vi vedeva
niente che potesse tentare la cupidigia. Il fatto è che nessuno
dei viaggiatori presenti avrebbe guadagnato nel
possedere quel foglio.
</p>

<p>
— Voi dite dunque, riprese d'Artagnan, che supponete
questo impertinente gentiluomo?...
</p>

<p>
— Io vi dico che sono sicuro, continuò l'oste; allora
quando gli ho annunziato che vostra signoria era il
protetto del signor de Tréville, che voi avevate una
lettera per questo gentiluomo, egli è sembrato molto
inquieto, mi ha domandato ove era questa, ed è disceso
immediatamente in cucina ove sapeva essere il vostro
sajo.
</p>

<p>
— Allora egli è il mio ladro, rispose d'Artagnan; io
ne farò le mie lagnanze col sig. de Tréville, ed il sig.
de Tréville farà le sue dimostrazioni al re. Cavò quindi
maestosamente due scudi dalla sua borsa, li dette all'oste,
che l'accompagnò coi cappello in mano fino alla
porta, rimontò sulla sua cavalcatura gialla, che lo condusse
senza alcun accidente alla porta sant'Antonio di
Parigi, ove il suo proprietario lo vendè per tre scudi
con che era molto bene pagato, attesocchè d'Artagnan
l'aveva molto stancato nell'ultima tappa. Così il birocciajo
al quale d'Artagnan lo cedè, mercè le nove lire
<span class="pagenum" id="Page_24">[24]</span>
suddette, non nascose al giovane che gli dava questa
somma esorbitante soltanto per la originalità del colore
della pelle.
</p>

<p>
D'Artagnan entrò dunque in Parigi a piedi, portando
il suo piccolo fagotto sotto il braccio camminando
fino a tanto che ebbe ritrovato una camera ammobiliata
che convenisse alla tenuità delle sue risorse. Questa
camera era una specie di mezzanino, ritrovata nella
strada Fossoyeurs, vicino al Luxembourg.
</p>

<p>
Subito dopo data la caparra, d'Artagnan prese possesso
del suo alloggio, passò il restante della giornata
a cucire al suo sajo e a' suoi calzoni dei passamani, che
sua madre aveva staccati da un sajo quasi nuovo del
signor d'Artagnan padre, e che gli aveva regalati sotto
Sigillo; quindi andò alla riviera della Ferraille a far
rimettere la lama della sua spada, poscia ritornò al Louvre
per informarsi, dal primo moschettiere che ritrovò,
dove era situato il palazzo del signor de Tréville, che
era nella strada del Vecchio Colombajo, vale a dire precisamente
nelle vicinanze della camera presa in affitto
da d'Artagnan; circostanza che gli parlava di un felice
augurio pel successo del suo viaggio. Dopo di che, contento
del modo con cui si era condotto a Méung, senza
rimorsi del passato, confidando nel presente e pieno di
speranze nell'avvenire, andò a letto e dormì il sonno del
bravo.
</p>

<p>
Questo sonno, ancora tutto provinciale, lo portò fino
alle nove del mattino, ora nella quale si alzò per
portarsi da questo famoso signore de Tréville, il terzo
personaggio del regno giusta il giudizio paterno.
</p>

<div class="chapter">
<h2 id="cap2">CAPITOLO II.
<span class="smaller">L'ANTICAMERA DEL SIGNOR DE TRÉVILLE</span></h2>
</div>

<p>
Il signor de Troisville, come si chiamava ancora la
sua famiglia in Guascogna, o il sig. de Tréville, come
<span class="pagenum" id="Page_25">[25]</span>
anch'egli aveva finito per chiamare se stesso a Parigi,
aveva realmente cominciato come d'Artagnan, vale a
dire senza un soldo, ma con quel fondo di audacia, di
spirito e di testardaggine che fa sì, che il più povero
gentiluomo <i>guascone</i> riceve spesso di più nelle sue speranze
dall'eredità paterna, che il più ricco gentiluomo
<i>perigordino</i> o <i>berissone</i> non ne riceve in realtà. Il suo
coraggio insolente, la sua fortuna anche più insolente
in tempi in cui i colpi piovevano come la tempesta, lo
avevano tirato alla sommità di quella scala difficile,
che si chiama il favore della corte, e della quale egli
aveva montati a quattro a quattro gli scalini.
</p>

<p>
Egli era l'amico del re, il quale onorava molto, come
ognun sa, la memoria di suo padre Enrico IV. Il
padre del signor de Tréville lo aveva così fedelmente
servito nelle sue guerre contro la lega, che in mancanza
di denaro contante, cosa che mancò in tutta la sua
vita al Bearnese, il quale pagava costantemente i suoi
debiti colla sola cosa che non aveva mai bisogno di
comprare, vale a dire collo spirito: che in mancanza di
denaro contante, dicevamo noi, egli lo aveva autorizzato,
dopo la resa di Parigi, a prendere per stemma un
leone d'oro posante sopra una sbarra, con questa divisa:
<i>Fidelis et fortis</i>. Era molto per l'onore, ma era poco
per viver bene. Per tal guisa, quando morì l'illustre
compagno del grande Enrico, lasciò per unica eredità
al signor figlio la sua spada e la sua divisa. Mercè questo
doppio dono, ed un nome senza macchia che lo accompagnava,
il signor de Tréville fu ammesso nella casa
del giovane principe, in cui si servì tanto bene della
sua spada, e fu tanto fedele alla sua divisa, che Luigi
XIII, che era una delle buone spade del suo regno,
aveva l'abitudine di dire che, s'egli avesse un amico
che si dovesse battere, lo consiglierebbe a scegliersi
per padrino prima lui, poscia de Tréville, e forse anche
prima di lui.
</p>

<p>
<span class="pagenum" id="Page_26">[26]</span>
</p>

<p>
Luigi XIII aveva dunque un vero attaccamento per
de Tréville, attaccamento regio, attaccamento egoista, è
vero, ma che ciò non pertanto era un vero attaccamento.
Fu perchè in quei disgraziati tempi si aveva gran
cura di circondarsi d'uomini della tempra dei de Tréville.
Molti potevano prendere per divisa l'epiteto <i>di
forte</i> che formava la seconda parte del motto del suo
stemma, ma ben pochi gentiluomini potevano reclamare
l'epiteto di <i>fedele</i> che ne formava la prima parte. De
Tréville era uno di questi ultimi; era una di quelle rare
organizzazioni, colla intelligenza obbediente come
quella di un alunno, con un valore cieco, coll'occhio rapido,
la mano pronta, ed a cui l'occhio non era stato
dato che per vedere se il re era malcontento di qualcuno,
e la mano per percuotere questo qualcuno che dispiaceva,
un Besme, un Maurevers, un Poltrot, de Merè,
in fine un Vitry. A de Tréville fino allora non era
mancata che un'occasione, ma egli la appostava, e si
riprometteva di afferrarla bene pei suoi tre capelli se
mai fosse passata alla portata della sua mano. Così
Luigi XIII fece de Tréville capitano dei suoi moschettieri,
i quali pel loro attaccamento, o piuttosto per il
loro fanatismo, eran a Luigi XIII ciò ch'erano gli ordinarj
ad Enrico III, e ciò che la guardia scozzese era a
Luigi XI.
</p>

<p>
Dal suo lato, e sotto questo rapporto, il ministro non
era rimasto addietro al re. Quando vide la formidabile
<i>scelta</i> di cui si circondava Luigi XIII, questo secondo,
o per meglio dire questo primo re di Francia, aveva
anch'egli voluto avere la sua guardia. Egli ebbe dunque
i suoi moschettieri, come Luigi XIII aveva i propri,
e si vedevano queste due potenze rivali scegliere
pel loro servigio, da tutte le parti della Francia ed anche
dagli stati stranieri, gli uomini i più celebri pei
loro gran colpi di spada. Così Luigi XIII e Richelieu
quistionavano spesso la sera mentre giuocavano agli
<span class="pagenum" id="Page_27">[27]</span>
scacchi, in rapporto al merito dei loro servitori. Ciascuno
vantava la proprietà ed il coraggio dei suoi, e
mentre decretavano formalmente contro i duelli e le risse,
li eccitavano in secreto a venire alle mani, e provavano
un vero dispiacere, od una gioja immoderata per
la vittoria dei loro. Così almeno raccomandano le memorie
di un uomo che si trovò in qualcuna di queste
disfatte e in molte di queste vittorie.
</p>

<p>
De Tréville aveva preso il lato debole del suo padrone,
ed era a questa destrezza ch'egli doveva il lungo e
costante favore di un re, che non ha lasciato la fama
di essere stato troppo fedele alle sue amicizie. Egli faceva
mettere in parata i suoi moschettieri davanti ad
Armando Duplessis, con un'aria beffarda che non faceva
che arricciare per la collera i baffi grigi del ministro.
De Tréville intendeva ammirabilmente la guerra di
quell'epoca, in cui; quando non si viveva alle spese del
nemico, si viveva alle spese dei propri compatriotti: i
suoi soldati formavano una legione di diavoli a quattro,
indisciplinati per tutti fuorchè per lui.
</p>

<p>
Sfrenati, avvinacciati, scorticati, i moschettieri del
re, o piuttosto quelli del signor de Tréville, si spandevano
per le osterie, per le passeggiate, nei giuochi pubblici,
gridavano forte, arricciandosi i baffi, facendo suonare
le spade, urtando con voluttà le guardie del ministro
quando le incontravano, e cavando quindi le
spade in piena strada con mille motteggi; uccisi qualche
volta, ma sicuri sempre in questo caso d'essere compianti
e vendicati; uccidendo spesso, e sicuri allora di
non ammuffare in prigione, perchè il signor de Tréville
era sempre là per reclamarli. Per tal modo il signor
de Tréville era lodato in tutti i tuoni, cantato per tutte
le canzoni da questi uomini che l'adoravano, e che, per
quanto fossero tutti gente da sacco e da corda, tremavano
davanti a lui come altrettanti scolari davanti al
loro maestro, obbedendo alla più piccola parola, e
<span class="pagenum" id="Page_28">[28]</span>
pronti a farsi ammazzare per lavare il più piccolo rimprovero.
</p>

<p>
Il signor de Tréville aveva fatto uso di questa leva
potente prima pel re e per gli amici del re, quindi per
se stesso e per i suoi amici. Del resto in nessuna memoria
di quel tempo, che ha lasciate tante memorie,
non si vede che questo degno gentiluomo sia mai stato
accusato neppure dai suoi nemici, ed egli ne aveva
tanti, sia fra gli uomini di penna che fra quelli di spada,
in nessun luogo si vede, diciamo noi che questo
degno gentiluomo sia stato notato d'essersi fatto pagare
la cooperazione de' suoi. Con un raro ingegno d'intrigo;
che lo rendeva uguale ai più forti intriganti, egli
era rimasto onest'uomo. Più ancora, a dispetto dei
grandi ostacoli che sfiancano, e degli esercizi penosi che
affaticano, egli era divenuto uno dei più galanti scorridori
delle stradelle, uno dei più fini damerini, uno
dei più lampiccati parlatori della sua epoca; si parlava
delle buone avventure di de Tréville, come vent'anni
prima si era parlato di quelle di Bassompierre, e non
era dir poco. Il capitano dei moschettieri era dunque
ammirato, temuto ed amato, ciò che costituisce l'apice
delle umane fortune.
</p>

<p>
Luigi XIV assorbì tutti i piccoli astri della sua corte
nel suo vasto splendore; ma suo padre, sole <i>pluribus
impar</i> (<i>non uguale per tutti</i>) lasciò il suo splendore
personale a ciascuno dei suoi favoriti, il suo valore
individuale a ciascuno dei suoi cortigiani. Oltre l'udienza
mattinale <i>l'alzata</i> del re e quella del ministro,
si contavano a Parigi allora più di duecento piccole <i>alzate</i>,
quella di de Tréville era una delle più frequentate.
</p>

<p>
Il cortile della sua abitazione, posta nella strada del
Vecchio Colombajo, rassomigliava ad un campo, e ciò
fin dalle sei ore della mattina nell'estate, e dalle otto
ore nell'inverno. Da cinquanta a sessanta moschettieri,
<span class="pagenum" id="Page_29">[29]</span>
che sembravano colà radunarsi per offrire un numero
piuttosto imponente, vi passeggiavano sempre, armati
come in istato di guerra, e pronti a tutto. Lungo
quelle spaziose scale; sul solo pianerottolo di una delle
quali la nostra moderna civilizzazione fabbricherebbe
una casa intera, ascendevano e discendevano i sollecitatori
di Parigi, che correvano dietro un favore qualunque,
i gentiluomini di provincia, avidi di essere arruolati,
ed i lacchè guerniti di tutti i colori, che venivano
a recare al signor de Tréville i messaggi dei loro
padroni. Nell'anticamera sopra lunghi panchetti circolari
riposavano gli eletti, cioè quelli ch'erano stati
chiamati. Il mormorio là era continuo dalla mattina alla
sera, nel mentre che il signor de Tréville, nel suo
gabinetto contiguo a questa anticamera, riceveva le
visite, ascoltava le lagnanze, dava i suoi ordini, e, come
il re dalla sua loggia del Louvre, non aveva che a
mettersi alla finestra per passare la rivista degli uomini
e delle armi.
</p>

<p>
Il giorno in cui si presentò d'Artagnan l'assemblea
era imponente, particolarmente per un provinciale che
veniva dalla sua provincia: è vero che questo provinciale
era guascone, e che soprattutto in quell'epoca i
compatrioti di d'Artagnan godevano della riputazione
di non lasciarsi facilmente intimorire. In fatti, una volta
che erasi superata la porta massiccia, incavigliata con
lunghi chiodi dalla testa quadrangolare si cadeva in
mezzo ad una folla d'uomini d'arme che s'incrociavano
nel cortile interpellandosi, o querelandosi, o giuocando
fra loro. Per aprirsi liberamente un passaggio in mezzo
a tutti questi flutti tempestosi, bisognava essere ufficiale,
gran signore o bella donna.
</p>

<p>
Fu dunque in mezzo a questa mischia, e a questo
disordine che il nostro giovane si avanzò col cuore palpitante,
accomodando la sua lunga spadaccia parallela
alle sue magre gambe, tenendo una mano all'orlo del suo
<span class="pagenum" id="Page_30">[30]</span>
feltro con quel mezzo sorriso da provinciale imbarazzato
che vuol fare il disinvolto. Appena aveva oltrepassato
un gruppo, allora respirava più liberamente; ma
capiva che si rivolgevano per guardarlo, e per la prima
volta in vita sua d'Artagnan, che, fino a quel giorno,
aveva avuta molta buona opinione di se stesso, si riconobbe
ridicolo.
</p>

<p>
Giunto alla scala, fu ancora peggio; sui primi scalini
vi erano quattro moschettieri, che si divertivano al
seguente esercizio, nel mentre che dieci o dodici altri
dei loro camerati aspettavano sul piano che venisse il
loro turno per prendere parte attiva alla partita.
</p>

<p>
Uno di essi situato sullo scalino superiore, colla spada
alla mano, impediva, o meglio, fingeva d'impedire
agli altri tre di salire.
</p>

<p>
Gli altri tre giuocavano di scherma contro di lui colle
loro spade, e con grandissima agilità. D'Artagnan
sulle prime suppose che quello spade fossero fioretti:
egli credè che fossero bottonati: ma riconobbe ben tosto
da certe graffiature, che ciaschedun'arma, al contrario, era
molto bene affilata ed appuntata, e a ciascheduna
di queste graffiature, non solo gli spettatori, ma
ancora gli attori ridevano come matti.
</p>

<p>
Colui che in quel momento occupava lo scalino teneva
in rispetto i suoi assalitori maravigliosamente. Era
stato fatto cerchio intorno ad esso. La condizione portava
che a ciascun colpo il toccato lasciasse la partita,
perdendo il suo giro d'udienza a profitto del toccatore.
In cinque minuti tre furono sfiorati, uno alla mano,
l'altro al mento, l'altro all'orecchia, dal difensore dello
scalino, che non fu per niente toccato, sveltezza che
secondo le convenzioni gli valse tre turni in suo vantaggio.
</p>

<p>
Per quanto fosse difficile non già ad essere, ma a volersi
maravigliare, questo passatempo però maravigliò
il nostro giovane viaggiatore: egli aveva veduto nella
<span class="pagenum" id="Page_31">[31]</span>
sua provincia, in quella terra ove si scaldano così prestamente
le teste, un poco più di preliminare ai duelli,
e la guasconata di questi quattro giuocatori gli parve
la più forte di tutte quelle che aveva udito fino allora
anche in Guascogna. Egli credette di essere trasportato
nei famosi paesi dei giganti, ove Gulliver andò
in seguito, ed ebbe così gran paura; e ciò nonostante
non era ancora al termine, gli rimaneva il pianerottolo
e l'anticamera.
</p>

<p>
Sul pianerottolo non si batteva più; si raccontavano
delle storie di donne, e nell'anticamera delle storie
di corte. Sul pianerottolo d'Artagnan arrossì; nell'anticamera,
egli fremette. La sua immaginazione svegliata
e vagabonda, che, in Guascogna lo rendeva terribile
alle giovani cameriere, qualche volta anche alle
giovani padrone, non aveva mai sognato, neppure
nei suoi momenti di delirio la metà di quelle meraviglie
amorose, e il quarto di quelle furberie galanti,
rialzate dai nomi i più conosciuti, ed abbellite
dai dettagli i meno velati. Ma se il suo amore per i
buoni costumi ricevette in sul pianerottolo un cozzo,
il suo rispetto pel ministro fu scandalizzato nell'anticamera.
Là a sua gran sorpresa, d'Artagnan intese
criticare ad alta voce la politica che faceva tremare
l'Europa, e la vita privata del ministro, che tanti alti
personaggi erano stati puniti di aver solo tentato di
approfondare. Questo grand'uomo, riverito dal signor
d'Artagnan padre, serviva di argomento di risa ai moschettieri
del signore de Tréville, chi rideva sulle sue
gambe cagnesche, e sul suo dorso inarcato; qualcun
altro contava le novelle sulla signora d'Aiguillon, sua
amica, e la signora di Combalet sua nipote, nel mentre
che gli altri combinavano delle partite contro i
paggi e le guardie del duca-ministro, tutte cose che
sembravano a d'Artagnan tante mostruose impossibilità.
</p>

<p>
<span class="pagenum" id="Page_32">[32]</span>
</p>

<p>
Però, quando il nome del re interveniva qualche
volta ad un tratto e all'improvviso in mezzo a tutti
questi motteggi ministeriali, una specie di mordacchia
chiudeva per un momento tutte quelle bocche derisorie,
si guardavano con esitazione intorno, e sembrava
temessero l'indiscrezione della porta del gabinetto
del signor de Tréville; ma ben presto una allusione
riconduceva il discorso sul ministro, e allora le
risa si rinnovavano sopra ciascuna delle sue azioni.
</p>

<p>
— Certamente, ecco qua persone che saranno tutte
messe alla Bastiglia, o impiccate, pensò d'Artagnan
con terrore, ed io, senza alcun dubbio, con loro, poichè
dal momento che io gli ho ascoltati ed intesi, sarò
ritenuto per un loro complice. Che direbbe il mio
sig. padre, che mi ha tanto raccomandato il rispetto
pel ministro, se egli mi sapesse in società con simili
pagani?
</p>

<p>
Così come ognuno non ne dubiterà, anche senza che
lo dica, d'Artagnan non osava abbandonarsi alla conversazione;
soltanto egli guardava ad occhi spalancati;
ascoltava ad orecchie tese, tendendo avidamente i suoi
cinque sensi per non perder nulla, e malgrado la sua
confidenza nelle raccomandazioni paterne, egli si sentiva
portato dai suoi gusti e trascinato dai suoi istinti
a lodare piuttosto che a biasimare le cose inaudite che
colà accadevano.
</p>

<p>
Frattanto, siccome egli era del tutto estraneo alla
folla dei cortigiani del sig. de Tréville, e che questa
era la prima volta che lo si vedeva in quel luogo, vennero
a chiedergli ciò che desiderava. A questa domanda,
d'Artagnan si nominò con molta umiltà, si appoggiò
al titolo di compatriota, e pregò il cameriere che
era venuto a fargli questa interrogazione di domandare
per lui al signor de Tréville un momento d'udienza,
domanda che questi promise di fare, con tuono da
protettore, a tempo e luogo.
</p>

<p>
<span class="pagenum" id="Page_33">[33]</span>
</p>

<p>
D'Artagnan, rimessosi alquanto dalla sua prima sorpresa,
ebbe dunque il comodo di studiare un poco i
costumi e le fisonomie.
</p>

<p>
Il centro del gruppo il più animato era un moschettiere
di alta statura, di figura altera, con un bizzarro
costume che attirava su lui l'attenzione generale. Pel
momento egli non portava la casacca d'uniforme,
che, del resto, non era assolutamente obbligatoria in
quest'epoca di meno libertà ma d'indipendenza più
grande, ma un giustacuore blu cielo, alquanto scolorito
e rapato, e sopra quest'abito una magnifica bandoliera,
ricamata in oro, e che risplendeva come le
scaglie di cui si ricuopre l'acqua ad un gran sole. Un
lungo mantello di velluto cremisi cadeva con grazia
dalle sue spalle, scoprendo soltanto davanti la splendida
bandoliera, alla quale era attaccata una gigantesca
spadaccia.
</p>

<p>
Questo moschettiere montava in quel momento la
guardia, si lamentava di essere raffreddato, e di tempo
in tempo tossiva con affettazione. Per questo egli
aveva preso il mantello, a quanto diceva, e nel mentre
che parlava colla testa alta, arricciandosi sdegnosamente
i baffi, ammiravano con entusiasmo la bandoliera
ricamata, e d'Artagnan lo faceva più che alcun
altro.
</p>

<p>
— Che volete! diceva il moschettiere, è di moda; è
una pazzia, lo so bene, ma, è di moda. D'altronde bisogna
bene impiegare in qualche cosa i danari della
propria legittima.
</p>

<p>
— Ah! Porthos! gridò uno degli astanti, non tentare
di farci credere che questa bandoliera ti venga dalla
generosità paterna: essa ti sarà stata regalata da quella
dama velata colla quale io t'incontrai l'altra domenica,
verso la porta Sant-Onorato.
</p>

<p>
— No, sul mio onore, parola da gentiluomo, io l'ho
comprata da me stesso, e coi miei propri denari, rispondeva
<span class="pagenum" id="Page_34">[34]</span>
colui che era stato indicato sotto il nome di
Porthos.
</p>

<p>
— Sì, come io ho comprato, disse un altro moschettiere,
questa borsa nuova, con ciò che il giorno innanzi
vi aveva messo la mia amica.
</p>

<p>
— In verità, disse Porthos, e la prova ne è che l'ho
pagata dodici doppie.
</p>

<p>
L'ammirazione raddoppiò, quantunque continuasse
ad esistere il dubbio.
</p>

<p>
— È vero, Aramis? fece Porthos voltandosi verso un
altro moschettiere.
</p>

<p>
Quest'altro moschettiere formava un perfetto contrasto
con quello che lo interrogava, e che lo aveva
chiamato col nome di Aramis: era un giovine di ventidue
o ventitre anni appena, colla fisonomia ingenua
e docile, l'occhio nero e dolce, colle guance rosee e
vellutate come una pesca d'autunno; i suoi baffi sottili,
si disegnavano sul suo labbro superiore in linea
perfettamente dritta; le sue mani sembravano temere
lo abbassarsi per timore che le vene s'inturgidissero
troppo, e di tratto in tratto si pizzicava l'estremità
delle orecchie per mantenerle di un incarnato tenero
e trasparente. Per abitudine egli parlava poco e lentamente,
salutava molto, rideva senza rumore mostrando
i suoi denti che erano bellissimi, e di cui, come di
tutto il resto della persona, sembrava prendere grandissima
cura. Egli rispose con un segno di testa affermativo
alla interpellazione del suo amico.
</p>

<p>
Questa affermativa sembrò aver troncati tutti i dubbi
sul conto della bandoliera, si continuò dunque ad
ammirarla, ma non se ne parlò più, e per una di quelle
bordeggiate rapide del pensiero, la conversazione
ad un tratto passò sopra un altro argomento.
</p>

<p>
— Che pensate voi di ciò che racconta lo scudiero di
Chalais? domandò un altro moschettiere senza interpellare
<span class="pagenum" id="Page_35">[35]</span>
direttamente alcuno, ma indirizzandosi al contrario
a tutti.
</p>

<p>
— E che cosa racconta egli? domandò Porthos con
tuono altero.
</p>

<p>
— Egli racconta di aver trovato a Brusselle Rochefort,
l'anima dannata del ministro, travestito da cappuccino;
questo maledetto Rochefort, mercè questo
travestimento ha infinocchiato il signor Laiques come
un vero imbecille.
</p>

<p>
— Come un vero imbecille, disse Porthos! Ma la cosa
è poi sicura?
</p>

<p>
— Mi fu raccontata da Aramis, rispose il moschettiere.
</p>

<p>
— Davvero?
</p>

<p>
— E voi lo sapete bene, Porthos, disse Aramis, io
l'ho raccontato a voi pure jeri, non ne parliamo dunque
più.
</p>

<p>
— Non ne parliamo più! ecco la vostra opinione disse
Porthos. Non ne parliamo più! Peste, come concludete
presto! Come, il ministro fa spionare un gentiluomo;
fa intercettare la sua corrispondenza da un traditore,
un brigante, fa, coll'ajuto di questo spione e
mercè questa corrispondenza, tagliar la testa a Chalais,
sotto lo stupido pretesto ch'egli ha voluto uccidere
il re e maritare la regina con Monsieur; nessuno
sapeva una parola di quest'enimma: voi ce lo significaste
jeri con grande stupore di tutti, e quando noi
siamo ancora sbalorditi da questa notizia, voi oggi
venite a dirci: non ne parliamo più!
</p>

<p>
— Parliamone dunque, vediamo, poichè voi lo desiderate,
riprese Aramis con pazienza.
</p>

<p>
— Questo Rochefort! gridò Porthos, se fosse stato
lo scudiero del povero Chalais, passerebbe con me un
brutto momento.
</p>

<p>
— E voi, voi passereste un tristo quarto d'ora col
duca Rosso, riprese Aramis.
</p>

<p>
<span class="pagenum" id="Page_36">[36]</span>
</p>

<p>
— Ah! il duca Rosso, bravo, bravo, il duca Rosso!
rispose Porthos battendo le mani, ed approvando con
la testa. Il duca Rosso al nostro ministro, è un epiteto
grazioso. Io diffonderò la parola, mio caro, siate
tranquillo. Ha molto spirito, questo Aramis! che disgrazia
che voi non abbiate potuto seguire la vostra
vocazione, mio caro! che delizioso abbate sareste diventato!
</p>

<p>
— Oh non è che un ritardo momentaneo, riprese Aramis,
un giorno io lo sarò; voi sapete bene, Porthos,
che io continuo a studiare la teologia per questo.
</p>

<p>
— Egli farà come dice, riprese Porthos, egli lo farà
o presto o tardi.
</p>

<p>
— Presto, disse Aramis.
</p>

<p>
— Egli non aspetta che una cosa per decidersi del
tatto, e per riprendere la sua sottana che è appesa dietro
il suo uniforme, riprese il moschettiere.
</p>

<p>
— E che cosa aspetta? domandò un altro.
</p>

<p>
— Egli aspetta che la regina abbia dato un erede alla
corona di Francia.
</p>

<p>
— Non scherziamo su questo argomento, signori,
disse Porthos, grazie a Dio la regina è ancora in età
da poterlo dare.
</p>

<p>
— Si dice che il signor di Buckingham sia in Francia,
riprese Aramis con un sorriso beffardo che dava
a questa frase, così semplice in apparenza, un significato
sufficientemente scandaloso.
</p>

<p>
— Aramis, amico mio, per questa volta voi avete
torto, interruppe Porthos, e la vostra smania di dire
cose spiritose vi trascina sempre al di là dei limiti; se
il signor de Tréville, vi sentisse, voi vi trovereste male
di aver parlato così.
</p>

<p>
— Volete voi darmi una lezione, Porthos? gridò Aramis,
nell'occhio dolce del quale si vide passare un
baleno.
</p>

<p>
— Mio caro, siate moschettiere o abbate; siate o l'uno
<span class="pagenum" id="Page_37">[37]</span>
o l'altro, ma non l'uno e l'altro, riprese Porthos.
Athos ve lo ha detto ancora l'altro giorno, voi mangiate
a tutte le rastelliere. Ah! non c'inquietiamo, io
ve ne prego; ciò sarebbe inutile: voi sapete bene che
questo è convenuto fra voi, Athos e me. Voi andate
dalla signora d'Aiguillon, e le fate la vostra corte; voi
andate in casa della signora di Bois-Tracy, la cugina
della signora de Chevreuse, e passate per essere grandemente
nelle buone grazie della dama. Oh! mio Dio,
non confessate la vostra fortuna, non vi si chiede il vostro
secreto. Si conosce la vostra discrezione. Ma poichè
possedete questa virtù, che diavolo! fatene uso sul
conto di Sua Maestà. Si occupi chi vorrà del re e del
ministro; ma la regina è sacra, e se qualcuno ne parla,
che ciò sia in bene.
</p>

<p>
— Porthos, voi siete pieno di pretese come Narciso.
Io ve ne prevengo, rispose Aramis, voi sapete che odio
la morale, eccetto che quando ella è fatta da Athos.
In quanto a voi, mio caro, voi avete una troppo
magnifica bandoliera per essere molto versato in morale.
Io sarò abbate quando mi converrà, frattanto io
sono moschettiere, e in questa qualità, io dico ciò che
mi piace, e in questo momento mi piace di dirvi che
voi m'impazientite.
</p>

<p>
— Aramis!
</p>

<p>
— Porthos!
</p>

<p>
— Eh! signori! signori! si gridò intorno ad essi.
</p>

<p>
— Il signor de Tréville aspetta il signor d'Artagnan,
interruppe il lacchè aprendo la porta del gabinetto.
</p>

<p>
A questo annunzio durante il quale la porta rimase
aperta, ciascuno si tacque, e in mezzo al silenzio generale,
il giovane guascone traversò l'anticamera in
una parte della sua lunghezza, ed entrò dal capitano
dei moschettieri, felicitandosi di tutto cuore di sfuggire
<span class="pagenum" id="Page_38">[38]</span>
così a proposito alla fine di questa bizzarra contesa.
</p>

<div class="chapter">
<h2 id="cap3">CAPITOLO III.
<span class="smaller">L'UDIENZA</span></h2>
</div>

<p>
Il signor de Tréville era sul momento di molto cattivo
umore; ciò non ostante, salutò gentilmente il giovane,
che s'inchinò fino a terra, ed egli sorrise nel
ricevere il suo complimento, in cui l'accento bearnese
gli ricordava ad un tempo la sua gioventù ed il suo paese,
doppia rimembranza che fa sorridere l'uomo in
tutte l'età. Ma avvicinandosi quasi subito all'anticamera,
e facendo a d'Artagnan un segno con la mano
come per chiedergli il permesso di terminare con gli
altri prima d'incominciare con lui, egli chiamò tre volte,
alzando di più la voce a ciascheduna volta, di modochè
egli percorse tutti i suoi intermedj fra l'accento
imperativo e l'accento irritato.
</p>

<p>
— Athos! Porthos! Aramis!
</p>

<p>
I due moschettieri coi quali abbiamo già fatta conoscenza,
e che corrispondevano ai due ultimi di questi
tre nomi, lasciarono subito il gruppo di cui facevano
parte, e si avanzarono verso il gabinetto, la di cui
porta si richiuse dietro ad essi tosto che ne ebbero
oltrepassato il limitare. Il loro portamento, benchè
non fosse del tutto tranquillo, nonostante eccitò, per
la sua disinvoltura piena ad un tempo di sommissione,
l'ammirazione di d'Artagnan che credeva in questi uomini
tanti semidei, e nel loro capo un Giove Olimpico
armato di tutti i suoi fulmini.
</p>

<p>
Quando i due moschettieri furon entrati, quando
la porta fu chiusa, quando il mormorio ronzante della
anticamera fu ricominciato, mormorio al quale senza
dubbio aveva dato nuovo alimento la chiamata che era
stata fatta; quando finalmente il signor de Tréville
<span class="pagenum" id="Page_39">[39]</span>
silenzioso, e col sopracciglio aggrottato, ebbe per tre
o quattro volte misurata la lunghezza del suo gabinetto,
passando ciascheduna volta davanti a Porthos e Aramis
instecchiti e muti come alla parata, si fermò ad
un tratto in faccia a loro, e investendogli dalla testa
ai piedi con uno sguardo irritato:
</p>

<p>
— Sapete ciò che mi ha detto il re, gridò egli, e
ciò niente più tardi di jeri a sera? lo sapete voi, signori
</p>

<p>
— No, risposero dopo un momento di silenzio i due
moschettieri, no, signore, noi lo ignoriamo.
</p>

<p>
— Ma io spero che voi ci farete l'onore di dircelo,
aggiunse Aramis, col tuono il più gentile, e colla più
graziosa riverenza.
</p>

<p>
— Mi ha detto che d'ora in avanti egli recluterà i
suoi moschettieri fra le guardie del ministro.
</p>

<p>
— Fra le guardie del ministro! e perchè questo? domandò
vivamente Porthos.
</p>

<p>
— Perchè egli vede bene che il suo vinello ha bisogno
di essere ingagliardito dal miscuglio di un vino
buono.
</p>

<p>
I due moschettieri diventarono rossi fino nel bianco
dell'occhio. D'Artagnan non sapeva più ove si fosse,
ed avrebbe voluto essere cento piedi sotto terra.
</p>

<p>
— Sì, sì, continuò il sig. de Tréville animandosi sempre
più, sì, e Sua Maestà aveva ragione, perchè egli
è vero che i moschettieri fanno una trista figura alla
corte, il ministro raccontava jeri sera al giuoco del re,
con un'aria di condoglianza che mi dispiacque assai,
che il giorno avanti questi dannati moschettieri, questi
diavoli a quattro, ed egli calcava su queste parole
con un accento ironico che mi dispiacque ancor più;
questi scialacquatori, aggiunse egli guardandomi col
suo occhio da gatto tigre, avevano fatto tardi sulla
strada Ferou, in un'osteria, e che una pattuglia delle
sue guardie, ho creduto che egli mi andasse a ridere
<span class="pagenum" id="Page_40">[40]</span>
sul naso, era stata costretta di arrestare i perturbatori,
capperi! Voi dovete saperne qualche cosa! arrestare
dei moschettieri! voi vi eravate, voi altri; non vi difendeste,
siete stati riconosciuti, ed il ministro vi ha
nominati. Ciò accade per colpa mia, sì, per colpa mia,
poichè sono io che faccio la scelta dei moschettieri.
Vediamo, voi, Aramis, perchè diavolo mi avete domandata
la casacca quando voi sareste stato così bene
sotto la sottana? Vediamo, voi, Porthos, non avete
voi una bella bandoliera d'oro peraltro che per attaccarci
una spada di paglia? Athos! io non vedo Athos:
dove è egli?
</p>

<p>
— Signore, rispose tristamente Aramis, egli è malato,
gravemente malato.
</p>

<p>
— Malato, gravemente malato, voi dite? e di qual
malattia?
</p>

<p>
— Si teme che possa essere il vajuolo, signore, rispose
Porthos, volendo mischiare a sua volta una parola
nella conversazione, cosa che sarà dispiacente,
perchè certissimamente gli guasterà il viso.
</p>

<p>
— Malato del vajuolo! ecco ancora un'altra gloriosa
storia che mi raccontate, Porthos! malato del vajuolo
alla sua età! non può essere!... sarà ferito senza dubbio,
fors'anche ucciso... Ah! se io lo sapeva!... Capperi!
signori moschettieri io non intendo che si vadano
ad affollare così i luoghi cattivi, che si facciano delle
questioni sulla strada, che si menino sciabolate nei crociali
delle vie. Io non voglio infine che si dia argomento
da ridere alle guardie del ministro che sono composte
di brava gente, tranquilla, destra, che non si mettono
mai nel caso di essere arrestate, e che d'altronde,
ne sono sicuro, essi non si lascerebbero arrestare! essi
amerebbero meglio di morire al loro posto di quello
che fare un passo in addietro. Salvarsi, sbaragliarsi,
fuggire, questo è buono per i moschettieri del re!
</p>

<p>
Porthos e Aramis fremevano di rabbia. Essi avrebbero
<span class="pagenum" id="Page_41">[41]</span>
volentieri strangolato il sig. de Tréville, se in
fondo a tutto ciò non avessero scorto che era il grande
amore che portava loro che lo faceva parlare in tal
guisa. Essi battevano il piede sul tappeto, si mordevano
le labbra fino al sangue, e stringevano con tutta
la loro forza la guardia della loro spada. Al di fuori si
era intesa la chiamata, come abbiamo detto, Athos,
Porthos e Aramis, e si era indovinato, dall'accento
della voce del sig. de Tréville, che egli era pienamente
in collera. Dieci teste curiose si erano appoggiate
alla porta, e impallidivano pel furore: perchè le loro
orecchie incollate alla porta non perdevano una sillaba
di tutto ciò che si diceva, nel mentre che le loro bocche
ripetevano a peso, ed a misura le parole insultanti
del capitano a tutta la popolazione dell'anticamera. In
un istante, dalla porta del gabinetto fino alla porta di
strada, tutto il palazzo fu in ebollizione.
</p>

<p>
— Ah! i moschettieri del re si fanno arrestare dalle
guardie del ministro! continuò il sig. de Tréville furioso
internamente quanto i suoi soldati, ma dicendo a
scatti le sue parole, e vibrandole una ad una per così
dire come tanti colpi di stiletto nel petto dei suoi uditori.
Ah! sei guardie del ministro arrestano sei moschettieri
di Sua Maestà! Capperi! io ho fatta la mia
risoluzione. Io vado di corsa al Louvre: io domando la
mia dimissione di capitano del re, per chiedere un posto
di sottotenente nelle guardie del ministro. E se egli
mi rifiuta, cappita! io vado a farmi frate.
</p>

<p>
A queste parole il mormorio dell'esterno divenne
un'esplosione; dappertutto non si sentiva che giuramenti
e bestemmie. I cappita! le morti di tutti i diavoli!
s'incrociavano per l'aria. D'Artagnan cercava una
tenda dietro la quale potersi nascondere, e si sentiva
una volontà smisurata di cacciarsi sotto la tavola.
</p>

<p>
— Ebbene! mio capitano, disse Porthos fuori di se,
la verità è che noi eravamo sei contro sei, ma noi siamo
<span class="pagenum" id="Page_42">[42]</span>
stati presi alla traditora, e primachè noi avessimo
avuto il tempo di cavare le nostre spade due dei nostri
erano già morti e Athos gravemente ferito, non
valeva niente di più. Poichè voi lo conoscete, Athos;
ebbene! capitano, egli ha tentato due volte di rialzarsi
e due volte è ricaduto. Però noi non ci siamo arresi,
no! ci hanno trascinati a forza. Cammin facendo noi ci
siamo salvati. In quanto ad Athos, fu creduto morto,
e fu lasciato tranquillamente sul campo di battaglia,
non credendo che valesse la pena di trasportarlo. Ecco
la storia. Che diavolo! capitano, non si possono vincere
tutte le battaglie. Il gran Pompeo ha perduto quella
di Farsaglia, e il re Francesco I, che, a quanto ho inteso
dire, era coraggioso quanto un altro; però ha perduto
quella di Pavia. Ed io ho l'onore di assicurarvi,
che ne ho ammazzato uno colla sua propria spada, disse
Aramis, perchè la mia fu spezzata alla prima parata.
Ucciso o pugnalato, signore, come più vi piace.
</p>

<p>
— Io non sapeva questo, riprese il signor de Tréville
con un tuono un poco più raddolcito. Il ministro
aveva dunque esagerato, a quanto sembra.
</p>

<p>
— Ma di grazia, signore, continuò Aramis, che vedendo
il suo capitano rappacificarsi, azzardava una
preghiera, di grazia, signore, non dite che Athos pure
è ferito; egli sarebbe alla disperazione se questa
cosa giungesse alle orecchie del re, e siccome la sua
ferita è delle più gravi, attesochè dopo avere attraversata
la spalla essa penetra nel petto, sarebbe a temersi...
</p>

<p>
Nel medesimo istante la portiera si alzò, e una nobile
e bella, ma spaventosamente pallida testa comparve
sotto la frangia.
</p>

<p>
— Athos! gridarono i due moschettieri.
</p>

<p>
— Athos! ripetè lo stesso de Tréville.
</p>

<p>
— Voi mi avete chiamato, signore, disse Athos a
de Tréville con una voce indebolita ma perfettamente
<span class="pagenum" id="Page_43">[43]</span>
calma, voi mi avete chiamato, a quanto mi hanno detto
i nostri camerati, ed io mi affretto di venire a sentire
i vostri ordini: eccomi, signore, che volete da me?
</p>

<p>
E a queste parole il moschettiere, in tenuta irreprensibile,
cinghiato come era di costume, entrò con
passo fermo nel gabinetto. Il sig. de Tréville commosso
fino al fondo del cuore per questa prova di coraggio,
si precipitò a lui incontro:
</p>

<p>
— Io era in vena di dire a questi signori, aggiunse
egli, che io proibisco ai miei moschettieri di esporre
la loro vita senza necessità, perchè la brava gente è
cara al re, e il re sa che i suoi moschettieri sono la
più brava gente della terra. La vostra mano, Athos.
</p>

<p>
E senza aspettare che il nuovo arrivato rispondesse
a questa prova di affezione, il signor de Tréville afferrò
la sua mano destra, e gliela strinse con tutte le sue
forze, senza accorgersi che Athos, per quanto fosse
grande l'impero che aveva su di se stesso, lasciò
sfuggirsi un movimento di dolore, e impallidì ancor
più, cosa che si sarebbe potuta credere impossibile.
</p>

<p>
La porta era rimasta socchiusa, tanto avea prodotta
sensazione l'arrivo di Athos, di cui, ad onta del
segreto, era da tutti conosciuta la sua ferita. Un urlo
di soddisfazione accolse le ultime parole del capitano,
e due o tre teste, trascinate dall'entusiasmo, apparvero
sotto l'apertura della portiera. Senza dubbio, il
sig. de Tréville stava per reprimere con risentite parole
questa infrazione alle leggi dell'etichetta, allorquando
sentì ad un tratto la mano di Athos incresparsi
sotto la sua, e fissando gli occhi sul di lui viso si
accorse che stava per svenire. Nel medesimo istante
Athos, che aveva raccolte tutte le sue forze per resistere
al dolore, fu vinto da questo, e cadde sul pavimento
come se fosse morto.
</p>

<p>
— Un chirurgo! gridò il sig. de Tréville. Il mio,
<span class="pagenum" id="Page_44">[44]</span>
quello del re, il migliore! un chirurgo! oh capperi! il
mio bravo Athos muore.
</p>

<p>
Alle grida del sig. de Tréville tutti si precipitarono
nel suo gabinetto senza che egli pensasse a chiudere
la porta ad alcuno, ciascuno si adoperava intorno al
ferito. Ma tutto questo adoprarsi sarebbe stato inutile
se il richiesto dottore non si fosse ritrovato nello stesso
palazzo; egli fendè la folla, si avvicinò ad Athos
sempre svenuto, e siccome questo rumore e questo
movimento lo incomodavano gravemente, egli domandò
per prima cosa, e come la più urgente, che il moschettiere
fosse trasportato in una camera vicina. Il
sig. de Tréville aprì tosto una porta mostrando la via
a Porthos e ad Aramis, che trasportarono il loro camerata
sulle loro braccia. Dietro a questo gruppo camminava
il chirurgo, e dietro il chirurgo si richiuse la
porta.
</p>

<p>
Allora il gabinetto del sig. de Tréville, questo luogo
ordinariamente tanto rispettato, divenne momentaneamente
una succursale dell'anticamera. Ciascuno
discorreva, perorava, parlava ad alta voce, giurava,
sacramentava, mandava il ministro e le sue guardie a
tutti i diavoli.
</p>

<p>
Un istante dopo, Porthos e Aramis rientrarono; il
chirurgo ed il sig. de Tréville soltanto erano rimasti
presso il ferito. Finalmente il sig. de Tréville rientrò
egli pure. Il ferito aveva ripreso l'uso dei sensi; il chirurgo
dichiarava che lo stato del moschettiere non aveva
niente che potesse allarmare i suoi amici, e che
la sua debolezza era puramente e semplicemente cagionata
dalla perdita del sangue.
</p>

<p>
Quindi il sig. de Tréville fece un segno colla mano,
e ciascuno si ritirò, eccetto d'Artagnan, che non dimenticava
di dovere avere udienza, e che, colla tenacità
di Guascogna, era rimasto allo stesso punto.
</p>

<p>
Allorquando tutti furono sortiti, e che la porta fu
<span class="pagenum" id="Page_45">[45]</span>
chiusa, il sig. de Tréville si ritrovò solo in faccia al
giovane. L'avvenimento che era accaduto gli aveva in
qualche modo fatto perdere il filo delle sue idee. Egli
s'informò dunque di ciò che voleva da lui l'ostinato
sollecitatore. D'Artagnan pronunziò allora il suo nome,
ed il sig. de Tréville riordinando ad un tratto la memoria
del passato col presente, si ritrovò al corrente
della situazione.
</p>

<p>
— Perdono, diss'egli, sorridendo, perdono, mio caro
compratriota, io vi aveva del tutto dimenticato.
Che volete! un capitano non è che un padre di famiglia
sopraccaricato di una maggior responsabilità di
quella dei padri di famiglia ordinarj. I soldati sono figli
grandi; ma siccome mi sta a cuore che gli ordini
del re siano eseguiti, e soprattutto quelli del ministro...
</p>

<p>
D'Artagnan non potè dissimulare un sorriso. Da
questo sorriso il signor de Tréville giudicò che egli
non aveva a che fare con uno stupido, e venendo direttamente
al fatto, cambiando d'improvviso il discorso:
</p>

<p>
— Io ho amato molto il vostro signor padre, disse
egli. Che posso fare io per suo figlio? fate presto, il
mio tempo non è mio.
</p>

<p>
— Signore, disse d'Artagnan, nel lasciare Tarbes
e nel venire qui, io mi proponeva di domandarvi, in
rimembranza di quell'amicizia che voi non avete perduta
di mente, una casacca da moschettiere; ma dopo
tutto ciò che vedo da due ore, capisco che un tal favore
sarebbe enorme, e temo di non meritarlo.
</p>

<p>
— Questo è un favore di fatto, o giovane, rispose il
sig. de Tréville; ma egli può non essere tanto forte in
vostro riguardo quanto voi lo credete o fate sembianza
di crederlo. Tuttavia una decisione di Sua Maestà
ha preveduto questo caso, ed io vi annunzio con dispiacere
che non si riceve più alcuno nei moschettieri
<span class="pagenum" id="Page_46">[46]</span>
senza aver fatto un'antecedente prova in qualche campagna
in certe azioni singolari, o di due anni di servizio
in un reggimento meno favorito del nostro.
</p>

<p>
D'Artagnan s'inchinò senza risponder parola. Egli
si sentiva ancor più avido d'indossare l'uniforme di
moschettiere dappoichè vi erano tante difficoltà da sormontare.
</p>

<p>
— Ma, continuò de Tréville, fissando nel suo compatriota
uno sguardo penetrante che si sarebbe detto che
egli voleva leggere fino al fondo del suo cuore, ma, in
favore di vostro padre, mio antico compagno, come
vi ho già detto, io voglio fare qualche cosa per voi,
giovane. I nostri cadetti di Bearn non sono ordinariamente
ricchi, e io dubito che le cose sieno grandemente
cambiate dopo la mia partenza dalla provincia. Voi
dunque non ne dovete aver troppo, per vivere, del danaro
che avete portato con voi.
</p>

<p>
D'Artagnan si raddrizzò con aria orgogliosa, che
voleva dire che egli non domandava la elemosina a
nessuno.
</p>

<p>
— Sta bene, giovane, sta bene, continuò de Tréville,
io conosco quell'aria; io sono venuto a Parigi con
quattro scudi in saccoccia, e mi sarei battuto con
chiunque mi avesse detto che io non era abbastanza
ricco per comprare il palazzo del Louvre.
</p>

<p>
D'Artagnan si raddrizzò sempre più: con la vendita
del suo cavallo, egli cominciava la sua carriera con
quattro scudi di più che il sig. de Tréville non aveva
incominciata la sua.
</p>

<p>
— Voi dovete dunque, diceva io, aver bisogno di
conservare quello che avete, per quanto grande ne sia
la somma; ma voi dovete aver bisogno ancora di perfezionarvi
negli esercizi che convengono ad un gentiluomo.
Fin d'oggi io scriverò una lettera al direttore
dell'Accademia Reale, e cominciando da domani voi
sarete ricevuto senza alcuna retribuzione. Non rifiutate
<span class="pagenum" id="Page_47">[47]</span>
questo piccolo vantaggio. I nostri gentiluomini i
meglio nati ed i più ricchi qualche volta lo sollecitano
senza poterlo ottenere! Voi imparerete la cavallerizza,
la scherma ed il ballo; voi vi farete delle buone conoscenze,
e di tempo in tempo verrete a vedermi per
dirmi a che punto siete, e se io posso fare qualche cosa
per voi.
</p>

<p>
D'Artagnan per quanto fosse estraneo ai costumi
della corte, s'accorse della freddezza di questo ricevimento.
</p>

<p>
— Ahimè! signore, diss'egli, oggi, m'accorgo bene
di qual danno mi sia la mancanza della lettera di raccomandazione
che mio padre mi aveva data per voi.
</p>

<p>
— Infatti, rispose il sig. de Tréville, io mi meraviglio
che voi abbiate intrapreso un così lungo viaggio
senza questa scorta necessaria, nostra sola risorsa, a
noi altri Bearnesi.
</p>

<p>
— Io l'aveva, signore, e, grazie a Dio, in buona regola,
ma me l'hanno perfidamente rubata.
</p>

<p>
Egli raccontò tutta la scena di Méung, dipinse il
gentiluomo sconosciuto con tutti i suoi più piccoli dettagli,
e il tutto con un calore e una verità che si riconciliarono
il sig. de Tréville.
</p>

<p>
— Ecco ciò che è strano, disse quest'ultimo meditando,
voi dovete aver parlato di me ad alta voce?
</p>

<p>
— Sì, signore, senza dubbio io ho commesso questa
imprudenza; ma che volete! un nome come il vostro
doveva servirmi di scudo sulla strada. Giudicate se io
me ne sono servito per mettermi al coperto!
</p>

<p>
L'adulazione allora era molto in moda, ed il sig. de
Tréville amava l'incenso come un re, o come un ministro;
egli non potè dunque, impedirsi dal sorridere
con una visibile soddisfazione; ma questo sorriso scomparve
ben presto, e ritornando a se stesso ed all'avventura
di Méung.
</p>

<p>
<span class="pagenum" id="Page_48">[48]</span>
</p>

<p>
— Ditemi, continuo egli, questo gentiluomo non aveva
una leggera cicatrice sulla tempia?
</p>

<p>
— Sì, come la fa la sfioratura di una palla.
</p>

<p>
— Non è egli un uomo di bel portamento?
</p>

<p>
— Sì.
</p>

<p>
— Di alta statura?
</p>

<p>
— Sì.
</p>

<p>
— Pallido di colorito, e bruno di pelo?
</p>

<p>
— Sì, sì: è lui. Come accade, signore, che voi conoscete
quest'uomo? Ah! se io lo ritrovo, e lo ritroverò,
io vi giuro, fosse ancora nell'inferno...
</p>

<p>
— Egli aspettava una donna? continuò de Tréville.
</p>

<p>
— Egli almeno è partito dopo avere per pochi istanti
parlato con la donna che aspettava.
</p>

<p>
— Voi sapete qual era l'argomento della loro conversazione?
</p>

<p>
— Egli le consegnò un pacchetto, dicendole che questo
pacchetto conteneva le istruzioni, e le raccomandava
di non aprirlo che a Londra.
</p>

<p>
— Questa donna era inglese?
</p>

<p>
— Egli la chiamava Milady.
</p>

<p>
— È lui, mormorò de Tréville, è lui! io lo credeva
ancora a Brusselle.
</p>

<p>
— Oh! signore: se voi sapete chi è quest'uomo, gridò
d'Artagnan, indicatemelo, ditemi chi è, dove sta,
ed allora vi tengo sciolto da tutto, anche dalla vostra
promessa di farmi entrare nei moschettieri, perchè
prima d'ogni altra cosa io voglio vendicarmi.
</p>

<p>
— Guardatevi bene, giovane! gridò de Tréville; se
voi, al contrario, lo vedete venire da una parte della
strada, passate dall'altra; non andate ad urtare contro
un simile scoglio, egli vi tritolerebbe come un
vetro.
</p>

<p>
— Ciò non m'impedisce, disse d'Artagnan, che se
io mai lo ritrovo...
</p>

<p>
<span class="pagenum" id="Page_49">[49]</span>
</p>

<p>
— Frattanto, rispose de Tréville, io vi consiglio di
non cercarlo: questo è il consiglio che posso darvi.
</p>

<p>
Ad un tratto de Tréville si fermò colpito da un subitaneo
sospetto. Questo grand'odio che sì altamente
manifestava il giovane viaggiatore per quest'uomo,
che, cosa poco verosimile, gli aveva rubata la lettera
di suo padre, quest'odio non poteva nascondere qualche
perfidia? Questo giovane non potevagli essere stato
inviato dal ministro? Non poteva egli venire per
tendergli un qualche laccio! Questo preteso d'Artagnan
non poteva egli essere un qualche emissario del
ministro che si cercava di introdurre in sua casa, e
che si voleva porre al di lui fianco per sorprendere la
sua confidenza, e per perderlo più tardi, come ciò era
stato praticato le mille volte? Egli guardò d'Artagnan
più fissamente ancora questa seconda volta di quello
che non avesse fatta la prima. Egli fu mediocremente
rassicurato da quella fisonomia sfavillante di spirito
astuto e di umiltà affettata.
</p>

<p>
— Io so bene che egli è Guascone, pensò egli, ma
egli può esserlo tanto per me che pel ministro. Vediamo,
mettiamolo alla prova. Amico mio, gli disse lentamente,
io voglio, come al figlio del mio antico amico,
poichè ritengo vera la storia di questa lettera perduta,
io voglio, diceva, riparare alla freddezza che voi
avete rimarcata nella mia accoglienza, e scuoprirvi i
segreti della nostra politica. Il re ed il ministro sono
i migliori amici, tutte le apparenti dissensioni non sono
che per ingannare gli stupidi. Io non pretendo che
un compatriota, un bel cavaliere, un bravo giovane,
fatto per gli avanzamenti, sia ingannato da tutte queste
simulazioni e cada come uno stupido sul vischio, a
somiglianza di tanti altri che vi si sono perduti. Pensate
bene che io sono affezionato a questi due padroni
che tutto possono, e che giammai le mie serie dimostrazioni
non avranno altro scopo che quello del servizio
<span class="pagenum" id="Page_50">[50]</span>
del re e del ministro, uno dei più illustri genj
che la Francia abbia prodotti. Ora, giovane, regolatevi
su ciò, e se voi avete, sia per famiglia, sia per relazioni,
sia per istinto ancora, qualcuna di queste inimicizie
contro il ministro, tali che noi vediamo scoppiare
nei nostri gentiluomini, ditemi addio, e lasciamoci.
Io vi ajuterò in mille circostanze, ma senza attaccarvi
alla mia persona. Io spero che la mia franchezza,
in tutti i casi, vi farà diventare mio amico,
perchè voi siete qui il solo giovane a cui io abbia parlato
come faccio.
</p>

<p>
De Tréville diceva a se stesso:
</p>

<p>
— Se il ministro mi ha mandato questo giovine volpe,
egli non avrà certamente mancato, egli che non
sa a qual punto lo esecro, di dire al suo spione che il
miglior mezzo di farmi la corte è quello di dirmi il
peggio di lui; così malgrado le mie proteste il furbo
compare mi risponderà certamente ch'egli ha in orrore
il ministro.
</p>

<p>
Accadde però altrimenti di ciò che si aspettava de
Tréville; d'Artagnan rispose colla più grande semplicità.
</p>

<p>
— Signore, io vengo a Parigi con intenzioni del tutto
uguali. Mio padre mi ha raccomandato di non soffrire
niente che dal re, dal ministro e da voi ch'egli stima
i tre primi personaggi della Francia.
</p>

<p>
D'Artagnan aggiungeva il signor de Tréville agli
altri due, come si può ben conoscere, ma egli pensava
che questa aggiunta non doveva guastar niente.
</p>

<p>
— Io dunque ho la più gran venerazione pel ministro,
ed il più profondo rispetto per li suoi atti.
</p>

<p>
— Tanto meglio per me, signore, se voi mi parlate,
come voi lo dite, con franchezza, perchè allora mi farete
l'onore di stimare questa rassomiglianza di gusti;
ma se voi avete avuta qualche diffidenza, altronde ben
naturale, io m'accorgo di perdermi nel dire la verità;
<span class="pagenum" id="Page_51">[51]</span>
ma tanto peggio, voi non per questo lascerete di stimarmi,
e questa è la cosa che più d'ogni altra mi sta
a cuore in questo mondo.
</p>

<p>
Il signor de Tréville fu sorpreso all'ultimo punto.
Tanta penetrazione e tanta franchezza finalmente gli
cagionavano ammirazione, ma non gli toglievano del
tutto i suoi dubbi, più questo giovane era superiore
agli altri giovani, più era da temersi s'egli si sbagliava.
Non ostante egli strinse la mano di d'Artagnan dicendogli:
</p>

<p>
— Voi siete un onesto giovane, ma in questo momento
io non posso fare per voi che quello che or ora vi
ho detto. La mia abitazione vi sarà sempre aperta. Potendo
voi chiedere di me ad ogni ora, e per conseguenza
afferrare tutte le occasioni, potrete ancora in seguito
ottenere ciò che ora desiderate.
</p>

<p>
— Vale a dire, signore, ripreso d'Artagnan, che voi
aspetterete ch'io me ne sia reso degno? Ebbene! siate
tranquillo, aggiunse egli colla familiarità d'un Guascone,
voi non aspetterete lunga pezza.
</p>

<p>
E salutò per ritirarsi come se oramai il restante non
lo riguardasse.
</p>

<p>
— Ma aspettate dunque, disse il sig. de Tréville fermandolo:
io vi ho promesso una lettera pel direttore
dell'Accademia. Sarete voi tanto fiero da non accettarla,
mio giovane gentiluomo?
</p>

<p>
— No, signore, disse d'Artagnan, e vi garantisco che
questa non andrà come l'altra: io la custodirò tanto bene
che, ve lo giuro, essa sarà rimessa al suo indirizzo,
e disgraziato colui che tentasse d'inviolarmela!
</p>

<p>
Il signor de Tréville sorrise a questa fanfaronata, e
lasciando il suo giovane compatriota nel vano della finestra
ove si trovavano, ed ove avevano parlato assieme,
andò a sedersi ad una tavola, e si pose a scrivere
la promessa lettera di raccomandazione. In questo tempo,
d'Artagnan che non aveva niente di meglio da fare,
<span class="pagenum" id="Page_52">[52]</span>
si mise a battere una marcia contro i cristalli, osservando
i moschettieri che se ne andavano gli uni dopo
gli altri, e seguendoli collo sguardo fino a che fossero
scomparsi dai suoi occhi voltando all'angolo della
strada.
</p>

<p>
Il signore de Tréville, dopo avere scritta la lettera,
la sigillò, e alzandosi si avvicinò al giovane per consegnargliela:
ma nel momento stesso in cui d'Artagnan
stendeva la mano per riceverla, il signor de Tréville
fu meravigliato di vedere il suo protetto fare un sussulto,
arrossire di collera e slanciarsi dal gabinetto gridando:
</p>

<p>
— Ah! per tutti i diavoli! egli non mi sfuggirà questa
volta.
</p>

<p>
— E chi è questo? domandò il sig. de Tréville.
</p>

<p>
— Lui il mio ladro! rispose d'Artagnan. Ah! traditore!.
</p>

<p>
Ed egli disparve.
</p>

<p>
— Che diavolo di pazzo! mormorò il sig. de Tréville.
A meno che però, questo non sia un modo furbo di
schivarsi, vedendo che gli è mancato il colpo!
</p>

<div class="chapter">
<h2 id="cap4">CAPITOLO IV.
<span class="smaller">LA SPALLA D'ATHOS, LA BANDOLIERA DI PORTHOS, ED IL
FAZZOLETTO D'ARAMIS</span></h2>
</div>

<p>
D'Artagnan furioso aveva traversata l'anticamera in
tre salti, e slanciandosi sulla scala contava di scenderne
gli scalini a quattro, a quattro, allorchè trasportato
dalla sua corsa, andò colla testa bassa ad urtare contro
un moschettiere che sortiva dal signor de Tréville per
una porta secreta, e urtandolo di faccia contro una spalla,
gli fece mandare un grido, o piuttosto un urlo.
</p>

<p>
— Scusatemi, disse d'Artagnan tentando di riprendere
la sua corsa, scusatemi, ma ho fretta.
</p>

<p>
<span class="pagenum" id="Page_53">[53]</span>
</p>

<p>
Appena aveva egli disceso la prima scala, che una
mano di ferro lo prese per la sua sciarpa e lo fermò.
</p>

<p>
— Voi avete fretta! gridò il moschettiere pallido come
un lenzuolo, sotto questo pretesto voi mi urtate,
voi mi dite «scusatemi» e voi credete che ciò basti?
niente affatto, giovane mio. Credete voi, perchè oggi
avete inteso il signor de Tréville parlarci un poco cavallerescamente,
che ci si possa trattare com'egli ci
parla? Disingannatevi, compagno: voi non siete il sig.
de Tréville.
</p>

<p>
— In fede mia replicò d'Artagnan, che riconobbe
Athos, che, dopo la medicatura fatta dal chirurgo, ritornava
alla sua stanza: in fede mia non ho fatto a posta,
e non avendolo fatto a posta, ho detto «scusatemi».
Mi sembra dunque che sia abbastanza. Vi ripeto
però, e questa volta forse è troppo, che in parola d'onore:
ho fretta, moltissima fretta. Lasciatemi dunque,
io vi prego, e lasciatemi andare ove ho che fare.
</p>

<p>
— Signore, disse Athos lasciandolo, voi non siete
educato. Si vede che voi venite di lontano.
</p>

<p>
D'Artagnan aveva già discesi alcuni scalini, ma all'osservazione
di Athos si fermò sull'atto.
</p>

<p>
— Per bacco! signore! diss'egli per quanto io venga
di lontano, non sarete certamente voi che mi darete
una lezione di educazione ve ne prevengo.
</p>

<p>
— Forse sì, disse Athos.
</p>

<p>
— Ah! se io non avessi tanta fretta, gridò d'Artagnan,
a se non corressi dietro a qualcuno....
</p>

<p>
— Signor dalla fretta, voi mi troverete senza correre,
intendete voi.
</p>

<p>
— E dove, se vi piace?
</p>

<p>
— Vicino ai Carmelitani-Scalzi.
</p>

<p>
— A qual'ora?
</p>

<p>
— Verso il mezzogiorno.
</p>

<p>
— Verso il mezzogiorno, sta bene, vi sarò.
</p>

<p>
— Procurate di non farmi troppo aspettare, poichè
<span class="pagenum" id="Page_54">[54]</span>
vi prevengo che a mezzogiorno e un quarto sarò io
che correrò dietro a voi, e nella corsa vi taglierò le
orecchie.
</p>

<p>
— Buono disse d'Artagnan, vi sarò dieci minuti prima
del mezzogiorno.
</p>

<p>
— E si rimise a correre come se il diavolo lo trasportasse,
sperando di ritrovare ancora il suo sconosciuto,
chè il suo passo tranquillo non doveva averlo condotto
molto lontano.
</p>

<p>
Ma alla porta di strada Porthos parlava con un soldato
di sentinella. Fra i due parlatori vi era precisamente
lo spazio per un uomo. D'Artagnan credè che
questo spazio gli fosse sufficiente, e si slanciò per passare
come una freccia fra loro due. Ma d'Artagnan aveva
fatto il suo conto senza il vento. Mentre stava per
passare, il vento s'ingolfò nel lungo mantello di Porthos,
e d'Artagnan venne a dare diritto nel mantello.
Senza dubbio Porthos aveva delle ragioni per non abbandonare
questa parte essenziale del suo vestito, perchè
invece di lasciare andare il lembo che teneva, lo
tirò a se, di modo che d'Artagnan, si avvolse nel velluto
per un movimento di rotazione che si spiega per la
resistenza dell'ostinato Porthos.
</p>

<p>
D'Artagnan, sentendo giurare il moschettiere, volle
sortire per disotto al mantello che lo accecava, e cercò
l'uscita fra le pieghe. Egli soprattutto temeva di avere
lesa la freschezza della magnifica bandoliera che
noi conosciamo; ma aprendo timidamente gli occhi, si
ritrovò col naso appoggiato fra le due spalle di Porthos,
cioè precisamente sulla bandoliera. Ahimè! come la
maggior parte delle cose di questo mondo, che non
hanno per esso che l'apparenza, la bandoliera era d'oro
davanti, e di semplice pelle di bufalo per di dietro.
Porthos da vero gaudente com'era, non potendo avere
una intera bandoliera d'oro, ne aveva almeno la metà:
<span class="pagenum" id="Page_55">[55]</span>
si comprendeva allora la necessità del raffreddore, e
l'urgenza del mantello.
</p>

<p>
— Cospetto! gridò Porthos, facendo tutti gli sforzi
per sbarazzarsi di d'Artagnan che gli bulicava nel dorso
voi siete dunque arrabbiato per gettarvi in tal modo
sulle persone!
</p>

<p>
— Scusatemi, disse d'Artagnan ricomparendo sotto
la spalla del gigante, ma io aveva fretta, io corro dietro
un tale...
</p>

<p>
— È forse per caso, che voi vi dimenticate degli occhi
quando correte? domandò Porthos.
</p>

<p>
— No, rispose d'Artagnan piccato, e mercè i miei
occhi, io vedo eziandio quello che non vedono tutti gli
altri.
</p>

<p>
Porthos, comprendesse o non comprendesse, fatto
sta, che si lasciò trasportare dalla sua collera.
</p>

<p>
— Signore, vi prevengo che voi vi farete staffilare,
se strofinate in tal guisa i moschettieri.
</p>

<p>
— Staffilare! signore, disse d'Artagnan, la parola è
dura.
</p>

<p>
— È quella che conviene ad un uomo abituato a guardare
in faccia ai suoi nemici.
</p>

<p>
— Ah! per bacco, lo so bene io che voi non volterete
le spalle ai vostri.
</p>

<p>
Ed il giovane incantato della sua malizia, si allontanò
ridendo a gola piena.
</p>

<p>
Porthos colla schiuma per la rabbia fece un movimento
per precipitarsi sopra d'Artagnan.
</p>

<p>
— Più tardi, più tardi, gridò questi, quando voi non
avrete più il vostro mantello.
</p>

<p>
— A un'ora adunque, dietro il Luxembourg.
</p>

<p>
Ma nè nella strada che aveva percorsa, nè in quella
che poteva scorgere collo sguardo per intero, egli non
vide alcuno. Per quando lo sconosciuto fosse andato
lentamente, aveva però sempre guadagnata strada, o
forse ancora poteva essere entrato in qualche casa.
<span class="pagenum" id="Page_56">[56]</span>
D'Artagnan s'informò di lui da tutti quelli che incontrava;
discese fino al traghetto, rimontò per la strada
della Senna, e la Croce-Rossa; ma niente, assolutamente
niente. Ciò non ostante questa corsa gli fu profittevole
in questo senso, cioè che mentre il sudore inondava
la sua fronte, il suo cuore si raffreddava. Egli si
mise allora a riflettere sugli avvenimenti ch'erano accaduti;
essi erano numerosi e nefasti; erano appena undici
ore della mattina, e già la mattinata gli aveva attirata
la disgrazia del sig. Tréville, che poteva benissimo
ritrovare non molto cavalleresca la maniera con la
quale lo aveva lasciato. Inoltre, egli aveva accaparrati
due buoni duelli con persone capaci ciascuno di uccidere
tre d'Artagnan; con due moschettieri infine, cioè
con due di quegli esseri ch'egli stimava tanto, e ch'egli
metteva col suo pensiero e col cuore, al di sopra di
tutti gli altri uomini.
</p>

<p>
La congiuntura era trista. Sicuro di essere ucciso
da Athos, si capirà che il giovane non s'inquietava molto
di Porthos. Per tanto, siccome la speranza è l'ultima
cosa che si estingue nell'uomo, giunse a sperare
ch'egli potrebbe sopravvivere, con ferite orribili, bene
inteso, a questi due duelli, e, nel caso di sopravvivenza,
egli si fece per l'avvenire i seguenti rimproveri:
</p>

<p>
— Che testa senza cervello, che uomo stupido, ch'io
sono! questo bravo e disgraziato Athos era ferito precisamente
nella spalla contro la quale io ho battuto la
testa a guisa di un becco. La sola cosa che mi sorprende
si è che non m'abbia ucciso sull'atto: egli ne aveva
il diritto, ed il dolore che io gli ho procurato deve
essere stato atroce. In quanto a Porthos, oh! in quanto
a Porthos, in fede mia, è più curiosa.
</p>

<p>
E suo malgrado il giovane si mise a ridere, guardando
ciò nonostante se questo riso isolato, e senza
<span class="pagenum" id="Page_57">[57]</span>
causa agli occhi di quelli che lo vedevano ridere, non
fosse stato per offendere qualcuno che passava.
</p>

<p>
— In quanto a Porthos è più curiosa; ma io però,
non per questo, sono un meno miserabile stordito. E
dove mai uno si può gettare in tal guisa sulla gente
senza neppur dirgli guardati? no! e si va a guardare
così sotto il mantello per vedervi ciò che non vi è? egli
mi avrebbe perdonato se io non gli avessi parlato di
quella maledetta bandoliera, con parole coperte, è vero,
ma coperte molto bene! Ah! maledetto Guascone
ch'io sono! anderò a fare lo spiritoso nella padella da
friggere. Andiamo, d'Artagnan, amico mio, continuò
egli parlando a se stesso con tutta l'amenità che credeva
doversi, se tu la scappi, cosa che è poco probabile,
bisognerà in avvenire essere di una gentilezza
perfetta. D'ora innanzi bisognerà che ti ammirino, che
ti citino come un modello. L'essere previdente e gentile
non è viltà. Guarda piuttosto Aramis: è la dolcezza
e la grazia in persona. Ebbene! si è mai pensato nessuno
di dire che Aramis è un vile? no, certamente, e
d'ora innanzi io voglio modellarmi su di lui. Ah! eccolo
precisamente.
</p>

<p>
D'Artagnan camminando, e parlando da solo, era
giunto a pochi passi del palazzo d'Aiguillon, e davanti
a questo palazzo egli aveva veduto Aramis parlare
allegramente con tre gentiluomini della guardia del
re. Dal suo canto, Aramis aveva veduto d'Artagnan, ma
siccome egli non dimenticava che era stato davanti a
questo giovane, che il signore de Tréville si era lasciato
trasportare nella mattina, e che un testimonio dei
rimproveri che i moschettieri avevano ricevuto non
gli era in alcun modo aggradevole, fece sembiante di
non vederlo. D'Artagnan, al contrario, tutto intento ai
suoi piani di riconciliazione e di cortesia, si avvicinò
ai quattro giovani facendo loro un gran saluto accompagnato
dal più grazioso sorriso. Aramis inchinò leggermente
<span class="pagenum" id="Page_58">[58]</span>
la testa, ma non sorrise affatto. Tutti e quattro,
del resto, interruppero nel medesimo istante la loro
conversazione.
</p>

<p>
D'Artagnan non era così stupido da non accorgersi
ch'egli v'era di troppo; ma egli non era ancora assuefatto
ai costumi del bel mondo per sapersi togliere con
disinvoltura da una falsa posizione, come in generale
è quella di un uomo che è venuto a mischiarsi con gente
ch'egli conosce appena, e in una conversazione che
non gli riguarda. Egli cercava in se stesso un mezzo
di fare la sua ritirata il meno goffamente che era possibile,
allorchè rimarcò che Aramis aveva lasciato cadere
il suo fazzoletto, e per una inavvertenza senza dubbio,
vi aveva messo sopra il piede; il momento gli
parve giunto di riparare alla sua posizione; egli si abbassò,
e coll'aria la più graziosa che potè ritrovare, tirò
il fazzoletto dal disotto del piede del moschettiere,
per quanto questi facesse sforzo per ritenerlo, e gli
disse nel consegnarlo:
</p>

<p>
— Io credo, signore, che questo sia un fazzoletto che
avreste dispiacere a perderlo.
</p>

<p>
Il fazzoletto era in fatti riccamente orlato, e portava
una corona ed uno stemma in un angolo. Aramis arrossì
eccessivamente e strappò piuttosto che prese il
fazzoletto dalle mani del Guascone.
</p>

<p>
— Ah! ah! gridò una delle guardie; dirai tu ancora,
secreto Aramis, che tu non sei nel favore della signora
di Bois-Tracy, quando questa graziosa dama ha la
gentilezza di prestarti i suoi fazzoletti?
</p>

<p>
Aramis lanciò a d'Artagnan uno di quegli sguardi
che fanno comprendere ad un uomo che egli si è acquistato
un nemico mortale; quindi riprendendo il suo
tuono affabile:
</p>

<p>
— Voi vi sbagliate, signori, diss'egli, questo fazzoletto
non è mio, e non so perchè il signore ha avuto
a fantasia di rimetterlo a me piuttosto che a uno di
<span class="pagenum" id="Page_59">[59]</span>
voi, e per prova di ciò che io lo dico, ecco il mio nella
mia saccoccia.
</p>

<p>
A queste parole, egli cavò il proprio suo fazzoletto
molto elegante e di fina battista, quantunque fosse molto
costosa in quell'epoca, ma fazzoletto senza ricami,
senza arme, e ornato di una sola cifra; quella del suo
proprietario.
</p>

<p>
Questa volta d'Artagnan non disse parola, egli aveva
riconosciuta la sua goffaggine. Ma gli amici d'Aramis
non si lasciarono convincere dal suo negare; e uno
di essi indirizzandosi al giovane moschettiere con una
serietà affettata:
</p>

<p>
— Se la cosa è così, diss'egli, come tu pretendi, io
sarò sforzato, mio caro Aramis, di domandartelo, perchè,
come tu sai, Bois-Tracy è uno dei miei intimi, ed
io non voglio che nessuno abbia a farsi un trofeo cogli
effetti di sua moglie.
</p>

<p>
— Tu domandi ciò male, rispose Aramis, e mentre
riconosco la giustizia della reclamazione in quanto al
fondo, io la rifiuterò in quanto alla forma.
</p>

<p>
— Il fatto è, azzardò timidamente d'Artagnan, che
io non ho veduto sortire il fazzoletto dalla tasca del signor
Aramis. Egli vi aveva il piede sopra, ecco tutto;
ed ho pensato che avendovi il piede sopra, il fazzoletto
fosse suo.
</p>

<p>
— E voi vi siete sbagliato, mio caro signore, rispose
freddamente Aramis, poco sensibile alla riparazione.
</p>

<p>
Poi, volgendosi verso quella guardia che si era dichiarata
l'amico di Bois-Tracy:
</p>

<p>
— D'altronde, continuò egli, io rifletto, mio caro intimo
di Bois-Tracy, che io sono suo non meno tenero
amico di quello che puoi esserlo tu stesso, di modo che
a tutto rigore questo fazzoletto può essere egualmente
sortito dalla tua saccoccia che dalla mia.
</p>

<p>
— No, sul mio onore, gridò la guardia di Sua Maestà.
</p>

<p>
<span class="pagenum" id="Page_60">[60]</span>
</p>

<p>
— Tu hai giurato sul tuo onore, ed io sulla mia parola,
ed allora vi sarà evidentemente uno di noi due
che mentirà. Prendi, facciamo meglio, Montaran, prendiamone
ciascuno una metà.
</p>

<p>
— Del fazzoletto?
</p>

<p>
— Sì.
</p>

<p>
— Perfettamente, gridarono le altre due guardie, il
giudizio del re Salomone. Decisamente, Aramis, tu sei
pieno di saggezza.
</p>

<p>
I due giovani scoppiarono dalle risa e, come si crederà
bene, l'affare non potè avere nessuna conseguenza.
In capo ad un istante la conversazione cessò, e le
tre guardie ed il moschettiere, dopo di essersi cordialmente
stretta la mano, voltarono; le tre guardie da
una parte, e Aramis dall'altra:
</p>

<p>
— Ecco il momento di fare la mia pace con questo
galantuomo, sì disse a se stesso d'Artagnan, che si era
tenuto in disparte durante l'ultima parte di questa conversazione;
e, con questo buon sentimento ravvicinandosi
ad Aramis che si allontanava senza fare attenzione
a lui:
</p>

<p>
— Signore, gli disse, io spero, che voi mi scuserete.
</p>

<p>
— Ah! signore, interruppe Aramis, permettetemi di
farvi osservare che in questa circostanza voi non avete
mai agito come doveva farlo un uomo galante.
</p>

<p>
— Che! signore, voi supponete...
</p>

<p>
— Io suppongo, signore, che voi non siete un imbecille,
e che voi sapete bene, quantunque veniate dalla
Guascogna, che non si tiene un piede sopra un fazzoletto
da tasca senza il suo perchè. Che diavolo! Parigi
non è già selciato di battista.
</p>

<p>
— Signore, voi avete torto di cercare di umiliarmi,
disse d'Artagnan, in cui il naturale litigioso cominciava
a parlare più alto che le risoluzioni pacifiche. Io sono
di Guascogna è vero, e, poichè voi lo sapete, io non
avrò bisogno di dirvi che i Guasconi sono un poco rozzi,
<span class="pagenum" id="Page_61">[61]</span>
dimodochè quando si sono scusati una volta fosse
ancora di una sciocchezza, essi sono convinti che hanno
già fatto la metà di più di quello che non dovevano.
</p>

<p>
— Signore, ciò che vi ho detto, rispose Aramis, non
è per muovervi contesa. Grazie a Dio! io non sono uno
spadaccino, e non essendo moschettiere che provvisoriamente,
io non mi batto che allora quando vi son costretto,
e sempre ancora con una gran ripugnanza. Ma
questa volta l'affare è grave, perchè ecco qui una donna
compromessa per cagione vostra.
</p>

<p>
— Per causa vostra, dovete dire! gridò d'Artagnan.
</p>

<p>
— Perchè avete voi avuto la goffaggine di rendermi
questo fazzoletto?
</p>

<p>
— Perchè avete avuto voi quella di lasciarlo cadere?
</p>

<p>
— Io l'ho detto, e lo ripeto, questo fazzoletto non è
sortito dalla mia tasca.
</p>

<p>
— Ebbene! voi avete mentito due volte, signore! perchè
io ve l'ho veduto sortire.
</p>

<p>
— Ah! voi la prendete su questo tuono, signor Guascone?
ebbene io vi insegnerò a vivere!
</p>

<p>
— Ed io vi rimanderò alla vostra abbazia, signore
abate! degnatevi, se vi piace, e sull'istante.
</p>

<p>
— No; se vi piace, mio bello amico, no qui almeno:
Non vedete voi che noi siamo dirimpetto al palazzo
d'Aiguillon, il quale è pieno di creature del ministro?
chi mi dice che non sia il ministro che vi ha incaricato
di procurargli la mia testa? ora io ho un ridicolo trasporto
per la mia testa, atteso che mi sembra ch'ella
sia adattatissima alle mie spalle. Io voglio dunque uccidervi,
siate tranquillo, ma uccidervi dolcemente, in
un luogo chiuso e coperto, là ove voi non possiate vantarvi
con alcuno della vostra morte.
</p>

<p>
— Io mi vi adatto, ma non vi fidate troppo, e portate
con voi il vostro fazzoletto, che vi appartenga o no; forse
avrete l'occasione di servirvene.
</p>

<p>
— Il signore è Guascone? domandò Aramis.
</p>

<p>
<span class="pagenum" id="Page_62">[62]</span>
</p>

<p>
— Sì, ma il signore non mi fissa l'appuntamento per
prudenza.
</p>

<p>
— La prudenza, signore, è una virtù molto inutile al
moschettiere, ma indispensabile nelle altre condizioni,
e siccome io non sono moschettiere che provvisoriamente,
ho cura di rimanere prudente. A due ore io
avrò l'onore di aspettarvi al palazzo del sig. de Tréville.
</p>

<p>
— Là io v'indicherò il luogo opportuno.
</p>

<p>
I due giovani si salutarono, quindi Aramis si allontanò
risalendo la strada che conduceva al Luxembourg,
nel mentre che d'Artagnan, vedendo che l'ora si avanzava,
prendeva la strada dei Carmelitani-Scalzi dicendo
fra se stesso:
</p>

<p>
— Decisamente io non ne posso uscire, ma almeno
se io sarò ucciso, lo sarò da un moschettiere.
</p>

<div class="chapter">
<h2 id="cap5">CAPITOLO V.
<span class="smaller">I MOSCHETTIERI DEL RE, E LE GUARDIE DEL MINISTRO</span></h2>
</div>

<p>
D'Artagnan non conosceva nessuno a Parigi. Egli
andò dunque all'appuntamento d'Athos senza condur
seco un padrino, risoluto di contentarsi di quello che
avrebbe scelto il suo avversario. D'altronde la sua intenzione
era formale di fare cioè al bravo moschettiere
tutte le scuse convenienti ma senza debolezza, temendo
che resultasse da questo duello ciò che resulta
sempre dispiacente in un affare di questo genere, quando
un uomo giovane, e vigoroso si batte con un avversario
ferito e debole: vinto, egli raddoppia il trionfo
del suo antagonista; vincitore, è accusato di prevaricamento
e di facile audacia.
</p>

<p>
Del resto, o noi abbiamo male esposto il carattere
del nostro cercatore di avventure o il nostro lettore ha
già dovuto rimarcare che d'Artagnan non era un uomo
<span class="pagenum" id="Page_63">[63]</span>
ordinario. Così, mentre ripeteva a se stesso che la sua
morte era inevitabile, egli non si rassegnava punto a
morire dolcemente, come un altro, meno coraggioso e
meno moderato di lui, avrebbe fatto nel suo posto. Egli
rifletteva ai diversi caratteri di quelli coi quali doveva
battersi, e cominciò a veder più chiaro nella sua
situazione. Egli sperava, mercè le scuse leali che si riserbava,
di farsi un amico in Athos, la di cui aria di
gran signore, e la fisonomia austera gli erano molto
aggradite. Si lusingava di far paura a Porthos coll'avventura
della bandoliera, che poteva, se non era ucciso
sull'atto raccontare a tutti, racconto che, spinto destramente
all'effetto, doveva coprire Porthos di ridicolo;
finalmente in quanto al circospetto Aramis, non aveva
una gran paura, e, supponendo che egli potesse giungere
fino a lui, s'incaricava di spedirlo bene e meglio,
o almeno di ferirlo sul viso, come Cesare aveva raccomandato
di fare ai soldati di Pompeo, di guastare cioè
per sempre quella bellezza di cui andavano superbi.
</p>

<p>
In seguito, vi era in d'Artagnan quel fondo irremovibile
di risoluzione che avevan deposto nel suo cuore i
consigli di suo padre, consigli, la di cui sostanza era:
non tollerare niente da nessuno fuorchè dal re, dal ministro
e dal sig. de Tréville. Egli volò dunque piuttostochè
camminò verso il convento dei Carmelitani Scalzi
o meglio <i>Deschaux</i>, come si dicevano in quell'epoca,
specie di fabbricato senza finestre, circondato da prati
aridi, succorsale del Prato dei Chierici, e che serviva
d'ordinario agli incontri delle persone che non avevano
tempo da perdere.
</p>

<p>
Allorchè d'Artagnan giunse in vista del piccolo terreno
vago, che si estendeva ai piedi di questo monastero,
Athos lo aspettava da cinque minuti soltanto, e
mezzogiorno suonava. Egli dunque era puntuale come
la Samaritana, ed il più rigoroso esigente in rapporto
ai duelli non poteva avere niente da dire.
</p>

<p>
<span class="pagenum" id="Page_64">[64]</span>
</p>

<p>
Athos, che soffriva sempre crudelmente della sua ferita,
quantunque fosse stata medicata di nuovo dal chirurgo
del sig. de Tréville, si era assiso sopra una riva,
e aspettava il suo avversario con quel contegno
pacifico, e quell'aria dignitosa che non l'abbandonavano
mai. All'aspetto di d'Artagnan, egli si alzò, e
fece gentilmente qualche passo incontro a lui. Questi,
dal suo canto si presentò al suo avversario con il cappello
in mano e la sua piuma trascinante fino a terra.
</p>

<p>
— Signore, disse Athos, io ho fatto prevenire due
dei miei amici che mi serviranno da testimonj, ma
questi due amici non sono ancora giunti. Io mi meraviglio
ch'essi ritardino: questa non è la loro abitudine.
</p>

<p>
— Io non ho testimonj, signore, disse d'Artagnan,
perchè, giunto da jeri soltanto a Parigi, non vi conosco
altri che il sig. de Tréville, al quale sono stato
raccomandato da mio padre, che ha l'onore di essere
qualche poco fra i suoi amici.
</p>

<p>
Athos riflettè un istante.
</p>

<p>
— Voi non conoscete che il sig. de Tréville? domandò
egli.
</p>

<p>
— Sì, signore, non conosco che lui.
</p>

<p>
— Ma; continuò Athos, parlando metà a se stesso e
metà a d'Artagnan, ma se io vi uccido avrò l'aria di
essere un mangiatore di ragazzi!
</p>

<p>
— Non troppo, signore, rispose d'Artagnan con un
saluto che non era privo di dignità; non troppo, poichè
mi fate l'onore di cavare la spada contro di me
con una ferita di cui dovete essere molto incomodato.
</p>

<p>
— Incomodato moltissimo, sulla mia parola, e voi
mi avete fatto un male del diavolo, io debbo dirlo; ma
io adoprerò la mano sinistra, è la mia abitudine in simili
circostanze. Non crediate dunque che io vi faccia una
grazia, io mi batto egualmente con entrambe le mani,
anzi voi avrete lo svantaggio: un mancino è sempre
<span class="pagenum" id="Page_65">[65]</span>
incomodo a quelli che non ne sono prevenuti. Mi dispiace
dunque di non avervi fatto parte prima di questa
circostanza.
</p>

<p>
— Voi veramente siete, signore, disse d'Artagnan
inchinandosi di nuovo, di una cortesia di cui io vi sono
al più alto grado riconoscente.
</p>

<p>
— Voi mi confondete, rispose Athos con la sua aria
da gentiluomo; parliamo dunque di altra cosa, io vi
prego a meno che ciò non vi dispiaccia. Ah! per bacco,
quanto mi avete fatto male! la spalla mi brucia.
</p>

<p>
— Se voi vorreste permettermi... disse d'Artagnan
con timidezza.
</p>

<p>
— Che cosa, signore?
</p>

<p>
— Io ho un balsamo miracoloso per le ferite, un balsamo
che mi è stato dato da mia madre, e del quale
io stesso ho fatto la prova.
</p>

<p>
— Ebbene?
</p>

<p>
— Ebbene, io sono sicuro che in meno di tre giorni
questo balsamo vi guarirà; e in capo a tre giorni,
quando voi sarete guarito, ebbene! signore, avrò sempre
per un grande onore di essere il vostro uomo.
</p>

<p>
D'Artagnan disse queste parole con una semplicità
che faceva onore alla sua cortesia, senza offendere menomamente
il suo coraggio.
</p>

<p>
— Per bacco! signore, disse Athos, ecco una proposizione
che mi piace; non che io l'accetti, ma essa sa
di gentiluomo da una lega. Era in tal modo che parlavano
e facevano i prodi del tempo di Carlomagno, sui
quali ogni cavaliere dovrebbe cercare di modellarsi.
Disgraziatamente non siamo più ai tempi del grande
imperatore, noi siamo ai tempi di un ministro, e di
qui a tre giorni si saprebbe, per quanto fosse ben custodito
il segreto, si saprebbe, diceva, che noi dobbiamo
batterci, e si opporrebbero al nostro combattimento.
Ma che questi signori non vengono dunque?
</p>

<p>
<span class="pagenum" id="Page_66">[66]</span>
</p>

<p>
— Se voi avete fretta, signore, disse d'Artagnan ad
Athos colla stesso semplicità che un momento prima
gli aveva proposto di differire il duello a tre giorni, se
voi avete fretta, che vi piaccia di spedirmi subito, voi
non vi prendete pena, io ve ne prego.
</p>

<p>
— Ecco un'altra proposizione che mi piace, disse
Athos, facendo un grazioso segno di testa a d'Artagnan,
questa non è da uomo senza cervello, è un colpo
sicuro di un uomo di coraggio. Signore, io amo la
gente della vostra tempra, e io credo che se noi non
ci ammazziamo l'uno con l'altro, ritroverò più tardi
un vero piacere nella vostra conversazione. Aspettiamo
questi signori, io vi prego, io ho tutto il tempo, e
ciò sarà più in regola. Ah! eccone qui uno, io credo.
</p>

<p>
Infatti all'estremità della strada Faugirard cominciava
a comparire il gigantesco Porthos.
</p>

<p>
— Che! gridò d'Artagnan, il vostro primo testimonio
è il sig. Porthos?
</p>

<p>
— Si; vi dispiacerebbe forse?
</p>

<p>
— No, menomamente.
</p>

<p>
— Ecco il secondo.
</p>

<p>
D'Artagnan si voltò dalla parte indicata da Athos,
e riconobbe Aramis.
</p>

<p>
— Che! gridò egli con un accento ora più maraviglioso
della prima volta, il vostro secondo testimonio
è il sig. Aramis?
</p>

<p>
— Senza dubbio, non sapete voi che giammai ci si
vede l'uno senza l'altro, e che ci chiamano nei moschettieri,
nelle guardie, alla corte e in città, Athos,
e Porthos, e Aramis, o i tre inseparabili? dopo ciò,
siccome voi giungete da Dax o da Pau...
</p>

<p>
— Da Tarbes, disse d'Artagnan.
</p>

<p>
— Vi è permesso d'ignorare questo dettaglio, disse
Athos.
</p>

<p>
— In fede mia, riprese d'Artagnan, voi siete ben
<span class="pagenum" id="Page_67">[67]</span>
chiamati, signori, e la mia avventura, se ella farà qualche
rumore, proverà almeno che la vostra unione non
è fondata sui contrasti.
</p>

<p>
In questo mentre, Porthos si era avvicinato, aveva
salutato con la mano Athos; quindi, voltandosi verso
d'Artagnan, era rimasto meravigliato.
</p>

<p>
Diciamolo di passaggio, egli aveva cambiata la bandoliera
e lasciato il suo mantello.
</p>

<p>
— Ah! ah! fece egli, che cosa è questo?
</p>

<p>
— È con il signore che io mi batto? disse Athos mostrando
con la mano d'Artagnan, e salutandolo con lo
stesso gesto.
</p>

<p>
— È con lui che io pure mi batto? disse Porthos.
</p>

<p>
— Ma a un'ora soltanto, rispose d'Artagnan.
</p>

<p>
— Ed io pure mi batto col signore, disse Aramis,
avvicinandosi anch'egli sul terreno.
</p>

<p>
— Ma soltanto a due ore, disse d'Artagnan con la
medesima calma.
</p>

<p>
— Ma a proposito di che ti batti tu Athos? domandò
Aramis.
</p>

<p>
— In fede mia non lo so molto bene, egli mi ha fatto
male alla spalla; e tu Porthos?
</p>

<p>
— In fede mia, io mi batto perchè mi batto, rispose
Porthos arrossendo.
</p>

<p>
Athos che non perdeva niente, vide passare un fino
sorriso sulle labbra del Guascone.
</p>

<p>
— Noi abbiamo avuto una piccola discussione sulla
toletta, disse il giovane.
</p>

<p>
— E tu Aramis? domandò Athos.
</p>

<p>
— Io mi batto per un punto di filosofia, riprese Aramis,
facendo un segno a d'Artagnan col quale lo pregava
di tenere segreta la causa del suo duello.
</p>

<p>
Athos vide passare un secondo sorriso sulle labbra
d'Artagnan.
</p>

<p>
— Veramente disse Athos.
</p>

<p>
<span class="pagenum" id="Page_68">[68]</span>
</p>

<p>
— Sì, sopra una sentenza di Platone, sulla spiegazione
della quale non ci siamo d'accordo, disse il Guascone.
</p>

<p>
— Decisamente egli è un uomo di spirito, mormorò
Athos.
</p>

<p>
— Ed ora che voi siete riuniti, signori, disse d'Artagnan,
permettetemi di farvi le mie scuse.
</p>

<p>
Alla parola <i>scuse</i>, una nube passò sulla fronte d'Athos,
un sorriso altero sfiorò sulla labbra di Porthos,
e un segno negativo fu la risposta d'Aramis.
</p>

<p>
— Voi non mi capite, signori, disse d'Artagnan rialzando
la sua testa, sulla quale cadeva in quel momento
un raggio di sole che ne indorava le linee fine ed
ardite; io vi domando scusa nel caso che io non potessi
soddisfare il mio debito con tutti e tre; poichè il sig.
Athos ha il diritto di ammazzarmi per il primo, cosa
che toglie molto del suo valore al vostro credito, sig.
Porthos e che rende quasi nullo il vostro, sig. Aramis.
Ed ora, signori, io ve lo ripeto, scusatemi, ma soltanto
di questo, e in guardia!
</p>

<p>
A queste parole, e col gesto il più cavalleresco che
si potesse vedere, d'Artagnan sfoderò la spada.
</p>

<p>
Il sangue era salito alla testa di d'Artagnan, e in
quel momento avrebbe cavata la spada contro tutti i
moschettieri del regno, come ora lo faceva contro Athos,
Porthos e Aramis.
</p>

<p>
Era mezzogiorno e un quarto. Il sole era al suo zenit,
e la posizione scelta per essere il teatro del duello
si ritrovava esposta a tutto il suo ardore.
</p>

<p>
— Fa molto caldo, disse Athos, cavando anch'egli la
sua spada, e pure non mi saprei levare il sajo, perchè,
anche poco fa ho sentito che la mia ferita mandava
sangue, e temerei d'incomodare il signore facendogli
vedere del sangue che non fosse cavato da lui.
</p>

<p>
— È vero, signore, disse d'Artagnan; è cavato da un
altro o è cavato da me: io vi assicuro che vedrò sempre
<span class="pagenum" id="Page_69">[69]</span>
con gran dispiacere il sangue di un così bravo gentiluomo;
io mi batterò dunque col sajo come voi.
</p>

<p>
— Andiamo, andiamo, disse Porthos, non fate tanti
complimenti, e pensate che noi aspettiamo la nostra
volta.
</p>

<p>
— Parlate per voi solo, Porthos, quando volete dire
simili incongruenze, interruppe Aramis. In quanto a
me, io ritengo le cose che questi signori si dicono per
molto ben dette, e affatto degne di due gentiluomini.
</p>

<p>
— Quando volete, signore, disse Athos mettendosi in
guardia.
</p>

<p>
— Aspettava i vostri ordini, disse d'Artagnan incrociando
il ferro.
</p>

<p>
Ma le due spadazze erano appena incrociate, che una
squadra di guardie del ministro, comandata dal sig. de
Jussac, si mostrò all'angolo del convento.
</p>

<p>
— Le guardie del ministro! gridarono ad un tempo
Porthos e Aramis. La spada nel fodero, signori! la spada
nel fodero!
</p>

<p>
Ma era troppo tardi; i due combattenti erano stati
veduti in una posizione che non permetteva di dubitare
delle loro intenzioni.
</p>

<p>
— Olà! gridò Jussac avanzandosi verso di loro e facendo
segno ai suoi uomini di fare altrettanto; olà!
moschettieri? e degli editti, che facciamo?
</p>

<p>
— Le signore guardie sono molto generose, disse Athos
pieno di rancore, perchè Jussac era stato uno degli
aggressori dell'antivigilia. Se noi vi vedessimo battere,
io vi garantisco che noi ci guarderessimo bene
dall'impedirvelo. Lasciateci dunque fare, e voi ci avrete
piacere senza prendervi incomodo.
</p>

<p>
— Signore, disse Jussac, è con gran dispiacere che
io vi dichiaro che la cosa è impossibile. Il nostro dovere
prima di tutto: rimettete dunque le vostre armi,
e seguiteci.
</p>

<p>
— Signore, disse Aramis, parodiando Jussac, sarebbe
<span class="pagenum" id="Page_70">[70]</span>
con grandissimo piacere che noi obbediremmo al
vostro grazioso invito, se ciò dipendesse da noi; ma
disgraziatamente la cosa è impossibile; il signor de
Tréville lo ha a noi proibito. Continuate dunque la
vostra strada, che è ciò che voi potete fare di meglio.
</p>

<p>
Questa celia esasperò Jussac.
</p>

<p>
— Noi dunque vi caricheremo, diss'egli; se voi disobbedite.
</p>

<p>
— Essi sono cinque, disse Athos a mezza voce, e noi
non siamo che tre; noi saremo anche una volta battuti,
e ci abbisognerà morire qui poichè io dichiaro, che
io non tornerò a ricomparire davanti al mio capitano
dopo essere stato vinto.
</p>

<p>
Questo solo momento bastò a d'Artagnan per prendere
il suo partito: era questo uno di quegli avvenimenti
che decidono della vita di un uomo, era una
scelta da farsi fra il re ed il ministro, e fatta la scelta
bisognava perseverare. Battersi, voleva dire disobbedire
alla legge, voleva dire arrischiare la sua testa, voleva
dire diventare ad un sol tratto il nemico di un ministro
più potente del re stesso, ecco ciò che travide il
giovine, e diciamolo a sua gloria, egli non esitò un
secondo. Voltandosi adunque verso Athos ed i suoi
amici:
</p>

<p>
— Signori diss'egli, io aggiungerò, se il permettete
qualche cosa alle vostre parole. Voi avete detto che
non siete che in tre, ma mi sembra che noi siamo in
quattro.
</p>

<p>
— Ma voi non siete dei nostri, disse Porthos.
</p>

<p>
— È vero rispose d'Artagnan, io non ho l'abito, ma
ho l'anima. Il mio cuore è di moschettiere, lo sento
bene, signore, e questo mi guida.
</p>

<p>
— Allontanatevi, giovane, gridò Jussac, che senza
dubbio dai gesti e dalla espressione del suo viso aveva
indovinato il disegno di d'Artagnan. Voi potete ritirarvi,
<span class="pagenum" id="Page_71">[71]</span>
noi vi acconsentiamo, salvate la vostra pelle,
e andate presto.
</p>

<p>
D'Artagnan non si mosse.
</p>

<p>
— Decisamente voi siete un bravo giovane, disse Athos,
stringendo la mano a d'Artagnan.
</p>

<p>
— Andiamo, andiamo, prendiamo un partito, riprese
Jussac.
</p>

<p>
— Vediamo, dissero Porthos e Aramis, facciamo
qualche cosa.
</p>

<p>
— Il signore è pieno di generosità, disse Athos.
</p>

<p>
Ma tutti e tre pensavano alla gioventù di d'Artagnan,
e temevano la sua inesperienza.
</p>

<p>
— Noi non saremmo che tre, e fra questi un ferito,
più un ragazzo, riprese Athos, e ciò nonostante si dirà
che noi eravamo quattro uomini.
</p>

<p>
— Sì, ma rinculare! disse Porthos.
</p>

<p>
— È difficile, riprese Athos.
</p>

<p>
— È impossibile, disse Aramis.
</p>

<p>
D'Artagnan comprese la loro irresoluzione.
</p>

<p>
— Signori, provatemi pure, disse egli, ed io vi giuro
sul mio onore, che non voglio muovermi di qui se
noi siamo vinti.
</p>

<p>
— Come vi chiamano, mio bravo? disse Athos.
</p>

<p>
— D'Artagnan, signore.
</p>

<p>
Ebbene! Athos, Porthos, Aramis e d'Artagnan, in
avanti! gridò Athos.
</p>

<p>
— Ebbene! vediamo, signori, vi decidete voi, a battervi?
gridò per la terza volta Jussac.
</p>

<p>
— È fatto, signori, disse Athos.
</p>

<p>
— E qual partito prendete? domandò Jussac.
</p>

<p>
— Noi avremo l'onore di darvi la carica, rispose Aramis
alzando con una mano il suo cappello e cavando
con l'altra la spada.
</p>

<p>
— E voi volete resistere? gridò Jussac.
</p>

<p>
— Per bacco! ciò vi fa meraviglia.
</p>

<p>
E i nove combattenti si precipitarono gli uni sugli
<span class="pagenum" id="Page_72">[72]</span>
altri con una furia, che non escludeva una certa tattica.
Athos prese un certo Cabusac favorito del ministro;
Porthos ebbe Biscarrat, e Aramis si vide in faccia due
avversarj.
</p>

<p>
In quanto a d'Artagnan, egli si trovò lanciato contro
lo stesso Jussac.
</p>

<p>
Il cuore del giovane guascone gli batteva in un modo
da rompergli il petto, non già di paura, grazie a
Dio, egli non ne aveva neppur l'ombra, ma di emulazione;
egli si batteva come una tigre in furore, girando
dieci volte intorno al suo avversario, e cambiando
venti volte le sue guardie ed il suo terreno. Jussac era,
come si diceva allora, ingordo di lama ed aveva molta
pratica; ciò non ostante aveva tutta la pena del mondo
a difendersi contro un avversario agile e svelto, che
si scartava ad ogni momento dalle regole ricevute, attaccando
da tutte le parti ad un tempo, e con tutto ciò
difendendosi e riparando i colpi come un uomo che porta
un gran rispetto alla sua epidermide. Finalmente questa
lotta finì col far perdere la pazienza a Jussac. Furioso
di esser tenuto in scacco da colui che aveva guardato
come un ragazzo, egli si riscaldò e cominciò a far
degli sbagli. D'Artagnan, che in mancanza di pratica
aveva una profonda teoria, raddoppiò di agilità. Jussac,
volendo finirla portò un colpo terribile al suo avversario
fendendo al fondo; ma questi parò di prima, e
mentre che Jussac si rialzava, e strisciando come un
serpente sul suo ferro, gli passò la sua spada attraverso
al corpo. Jussac cadde come un masso.
</p>

<p>
D'Artagnan gettò allora un colpo d'occhio inquieto
e rapido sul campo di battaglia.
</p>

<p>
Aramis aveva già ucciso uno dei suoi avversari, ma
l'altro lo stringava d'appresso. Però Aramis era in buona
situazione e poteva ancora difendersi.
</p>

<p>
Biscarrat e Porthos si erano dati dei colpi forati.
Porthos aveva ricevuto un colpo di spada attraverso il
<span class="pagenum" id="Page_73">[73]</span>
braccio e Biscarrat uno attraverso la coscia. Ma siccome
nè l'una nè l'altra di queste ferite erano gravi, non
facevano che battersi con maggiore accanimento.
</p>

<p>
Athos, ferito di nuovo da Cabusac impallidiva a vista
d'occhio, ma non rinculava di un piede; egli aveva
soltanto cambiata la mano alla spada e si batteva con
la sinistra.
</p>

<p>
D'Artagnan secondo le leggi del duello di quell'epoca,
poteva soccorrere qualcuno; e mentre cercava con
lo sguardo quale dei suoi compagni aveva più bisogno
del suo ajuto egli si accorse di un colpo d'occhio di Athos. Questo
colpo d'occhio era di una sublime eloquenza.
Athos sarebbe morto piuttosto che domandar soccorso;
ma egli poteva guardare, e con lo sguardo domandava
un appoggio. D'Artagnan lo indovinò, fece
uno sbalzo terribile, e piombò sul fianco di Cabusac,
gridando.
</p>

<p>
— A me, signora guardia, io vi uccido! Cabusac si
voltò ed era tempo. Athos, che si sosteneva solo per
il suo gran coraggio, cadde sopra un ginocchio.
</p>

<p>
— Per bacco! gridò egli a d'Artagnan, non lo ammazzate,
giovane io ve ne prego: ho un vecchio affare
da finire con lui, quando sarò guarito e starò bene.
Disarmatelo soltanto; legategli la spada. Così. Bene!
benissimo!
</p>

<p>
Questa esclamazione era strappata ad Athos dalla
spada di Cabusac che saltava venti passi da lui lontana.
D'Artagnan e Cabusac si slanciarono assieme, l'uno
per riprenderla, l'altro per impadronirsene; ma d'Artagnan
più svelto arrivò il primo, e vi mise un piede
sopra.
</p>

<p>
Cabusac corse a quella guardia ch'era stata uccisa
da Aramis, s'impadronì della sua spadaccia, e volle ritornare
sopra d'Artagnan; ma sul suo cammino si incontrò
in Athos che durante la pausa d'un istante, che
gli aveva accordata d'Artagnan, aveva ripreso lena e
<span class="pagenum" id="Page_74">[74]</span>
che, per timore che d'Artagnan gli uccidesse il suo nemico,
voleva ricominciare il combattimento.
</p>

<p>
D'Artagnan capì che sarebbe stato un disgustarsi
Athos non lo lasciando fare. In fatti, qualche secondo
dopo, Cabusac cadde colla gola trapassata da un colpo
di spada.
</p>

<p>
Nel medesimo istante Aramis appoggiava la sua spada
contro il petto del suo avversario rovesciato, per
costringerlo a domandare mercede.
</p>

<p>
Restavano Porthos e Biscarrat. Porthos battendosi
faceva mille fanfaronate, domandando a Biscarrat che
ora poteva essere, e gli faceva i suoi complimenti sulla
compagnia che aveva ottenuta suo fratello nel reggimento
Navarra: ma sempre sforzando non guadagnava
niente. Biscarrat, era uno di quegli uomini di ferro
che non cadono se non che morti.
</p>

<p>
Ciò non pertanto bisognava finirla. Poteva sopraggiungere
una ronda e prendere tutti i combattenti feriti
e non feriti, realisti e ministeriali. Athos, Aramis
e d'Artagnan, circondarono Biscarrat, e gli intimarono
d'arrendersi. Quantunque solo contro tutti, e con un
colpo di spada che gli traversava una coscia, Biscarrat
voleva far fronte: ma Jussac che si era alzato sul gomito
gli gridò d'arrendersi. Biscarrat era un Guascone
come d'Artagnan, egli fece il sordo e si contentò di ridere,
e fra due parate trovare il tempo di fare un segno
per terra colla punta della sua spada:
</p>

<p>
— Qui, diss'egli, qui morrà Biscarrat, solo di quelli
che sono con lui.
</p>

<p>
— Ma essi sono quattro contro di te: finiscila, io te
l'ordino.
</p>

<p>
— Ah! se tu lo ordini, allora è un'altra cosa, disse
Biscarrat, siccome tu sei il mio brigadiere, io debbo
obbedire.
</p>

<p>
E facendo un salto in addietro, spezzò la spada contro
il suo ginocchio, e per non renderla, ne gettò i pezzi
<span class="pagenum" id="Page_75">[75]</span>
per disopra al muro del convento, ed incrocio le sue
braccia fischiando una canzone ministeriale.
</p>

<p>
La bravura è sempre rispettata anche fra nemici: i
moschettieri salutarono Biscarrat colle loro spade, e le
rimisero nel fodero. D'Artagnan fece altrettanto, quindi
aiutato da Biscarrat, il solo che fosse rimasto in piedi,
portò sotto il portico del convento Jussac, Cabusac
e quello fra gli avversari d'Aramis che non era che ferito.
Il quarto, come lo abbiamo detto, era morto.
Quindi suonarono la campanella, e portando seco quattro
spade su cinque, s'incamminarono ebbri di gioia
verso il palazzo del sig. de Tréville.
</p>

<p>
Si vedevano intrecciati, occupare tutta la larghezza
della strada, chiamando ciascun moschettiere che incontravano,
di modo che alla fine divenne una marcia trionfale.
Il cuore di d'Artagnan nuotava nell'ebbrezza; egli
camminava fra Athos e Porthos stringendoli teneramente.
</p>

<p>
— Se io non sono ancora un moschettiere, diss'egli
ai suoi nuovi amici oltrepassando la porta del palazzo
del sig. de Tréville, almeno eccomi ricevuto come alunno,
non è vero?
</p>

<div class="chapter">
<h2 id="cap6">CAPITOLO VI.
<span class="smaller">SUA MAESTÀ IL RE LUIGI DECIMOTERZO</span></h2>
</div>

<p>
L'affare fece un gran rumore; il sig. de Tréville sgridò
molto ad alta voce i suoi moschettieri, ma si congratulò
con loro sotto voce, e siccome non vi era tempo
da perdere per prevenire il re, il sig. de Tréville si
sollecitò di andare al Louvre. Era già troppo tardi, il
re era racchiuso col ministro, e fu detto al sig. de Tréville,
che il re era occupato e non poteva ricevere in
quel momento. La sera il signor de Tréville, venne al
giuoco del re. Il re guadagnava, e siccome Sua Maestà
<span class="pagenum" id="Page_76">[76]</span>
era molto avara, così era di un eccellente umore, e scoperse
di lontano il sig. de Tréville.
</p>

<p>
— Venite qui sig. capitano, diss'egli, venite che io
vi sgridi; sapete voi che il ministro è venuto da me a
farmi delle lagnanze sui vostri moschettieri? e ciò con
una tale emozione che questa sera il ministro è malato:
e che! ma sono diavoli a quattro, gente da forca i vostri
moschettieri!
</p>

<p>
— No, sire, rispose de Tréville, che vide al primo
colpo come la cosa andava a piegare, no, tutto al contrario,
essi sono buone creature, docili come gli agnelli,
e che non hanno altro desiderio, io me ne faccio garante,
che quello di non cavare la spada dal fodero,
che pel servizio di Vostra Maestà. Ma che volete? le
guardie del ministro sono senza posa a muover loro lite,
e anche per l'onore del corpo, quei poveri giovani
sono costretti a difendersi.
</p>

<p>
Ascoltate il sig. de Tréville! disse il re, ascoltatelo!
Non si direbbe che egli parla di una comunità di frati?
In verità, mio capitano, ho volontà di togliervi il vostro
brevetto e di darlo a madamigella de Chemerault,
alla quale ho promesso un abbazia. Ma non crediate già
che io voglia credere così alla vostra parola. Mi si chiama
Luigi il Giusto, sig. de Tréville, e or ora noi lo vedremo.
</p>

<p>
— Ah! è perchè mi fido a questa giustizia, sire, che
io aspetterò pazientemente e tranquillamente il comodo
di Vostra Maestà.
</p>

<p>
— Aspettate dunque, signore, aspettate dunque,
disse il re, io non mi farò attendere lungamente.
</p>

<p>
Infatti, la sorte si cambiava, e siccome il re cominciava
a perdere quello che aveva vinto, non era dispiacente
di ritrovare un pretesto per fare, che ci si passi
l'espressione da giuocatore di cui, noi lo confessiamo,
non conosciamo l'origine, per fare Carlomagno. Il re
si alzò dunque dopo un istante, e mettendosi in saccoccia
<span class="pagenum" id="Page_77">[77]</span>
il denaro che era avanti a lui, la maggior parte
del quale era vinto al giuoco:
</p>

<p>
— Vieuville, diss'egli, prendete il mio posto; bisogna
che io parli al sig. de Tréville per un affare di
importanza. Ah!... io aveva ottanta luigi avanti a me.
Mettete voi pure la medesima somma, affinchè quelli
che hanno perduto non abbiano a lamentarsi. La giustizia
prima di ogni altra cosa.
</p>

<p>
Poi rivolgendosi verso il sig. de Tréville, e conducendolo
nel vano di una finestra.
</p>

<p>
— Ebbene! signore, continuò egli, voi dite che sono
state le guardie del ministro che hanno mosso lite ai
vostri moschettieri?
</p>

<p>
— Sì, come fanno sempre.
</p>

<p>
— E come è andata la cosa? vediamo: perchè voi lo
sapete, mio caro capitano, bisogna che un giudice ascolti
ambedue le parti.
</p>

<p>
— Ah! mio Dio! nel modo il più semplice ed il più
naturale. Tre dei miei migliori soldati, che Vostra
Maestà conosce di nome, e di cui ella più di una volta
ha apprezzato i servigi, e che hanno, io posso affermarlo
al re, molto a cuore il loro servigio; tre dei miei
migliori soldati, diceva, i signori Athos, Porthos e Aramis,
avevano combinata una partita di piacere con
un cadetto di Guascogna; che io aveva loro raccomandato
la stessa mattina. La partita doveva aver luogo a
San Germano, io credo, e si erano dati l'appuntamento
ai Carmelitani scalzi, allorchè fu guastata dal sig.
Jussac, e dai signori Cabusac, Biscarrat e altre due
guardie, che certamente non si trovavano là così in numerosa
compagnia senza cattive intenzioni contro gli
editti.
</p>

<p>
— Ah! ah! voi mi ci fate pensare, disse il re; senza
dubbio essi erano là per battersi fra di loro stessi.
</p>

<p>
— Io non accuso nessuno, sire, ma lascio a Vostra
Maestà l'apprezzare ciò che potevano andare a fare
<span class="pagenum" id="Page_78">[78]</span>
cinque uomini armati in un luogo così deserto come lo
sono le vicinanze dei Carmelitani.
</p>

<p>
— Sì, voi avete ragione, de Tréville, voi avete ragione.
</p>

<p>
— Allora, quando essi hanno veduto i miei moschettieri,
essi hanno cambiato d'idea, ed hanno dimenticato
la loro contesa particolare per l'odio che portano
al mio corpo; perchè Vostra Maestà non ignora che i
moschettieri, che sono tutti pel re, e per nessun altro
che pel re, sono i nemici naturali delle guardie che sono
soltanto pel ministro.
</p>

<p>
— Sì, de Tréville, sì, disse il re, malinconicamente,
ed è cosa ben trista, credetemi, di vedere, in tal modo
due partiti in Francia, due teste al regno; ma tutto
ciò finirà, de Tréville, tutto ciò finirà. Voi dite dunque
che le guardie hanno mossa contesa ai moschettieri?
</p>

<p>
— Io dico che è probabile che le cose siano andate
così, ma io non ne giuro, sire. Voi sapete quanto sia
difficile a conoscere la verità, ammeno chè non si sia
dotato di quell'ammirabile istinto che fa chiamare Luigi
XIII il Giusto...
</p>

<p>
— E avete ragione, de Tréville; ma essi non erano
soli i vostri moschettieri, vi era con loro un ragazzo?
</p>

<p>
— Sì, sire, e un uomo ferito, dimodochè tre moschettieri
del re, fra i quali un ferito, e un ragazzo, non
solo hanno tenuto testa a cinque delle più terribili
guardie del ministro, ma ancora ne hanno messe quattro
a terra.
</p>

<p>
— Ma questa è una vittoria! gridò il re tutto raggiante,
una vittoria completa!
</p>

<p>
— Sì, sire, tanto completa quanto quella del ponte
di Cè.
</p>

<p>
— Quattro uomini, fra i quali un ferito e un fanciullo,
dite voi?
</p>

<p>
— Un giovinotto appena. Il quale anzi si è condotto
<span class="pagenum" id="Page_79">[79]</span>
così bene in questa occasione, che io mi prenderei
la libertà di raccomandarlo a Vostra Maestà.
</p>

<p>
— Come si chiama?
</p>

<p>
— D'Artagnan, sire. Questi è figlio di uno dei miei
più antichi amici, il figlio di un uomo che ha fatto col
re vostro padre, di gloriosa memoria, la guerra dei
partigiani.
</p>

<p>
— E voi dite che si è condotto bene questo giovane?
raccontatemi de Tréville; voi sapete che io amo i racconti
di guerre e di combattimenti.
</p>

<p>
E il re Luigi XIII, rialzò con orgoglio i suoi baffi
appoggiandosi sull'anca.
</p>

<p>
— Sire, riprese de Tréville, come ve l'ho detto, il
sig. d'Artagnan è quasi un ragazzo; e siccome egli non
ha l'onore di essere moschettiere, era in abito di borghese:
le guardie del ministro, riconoscendo la sua
giovinezza, e di più che non apparteneva al corpo, lo
invitarono a ritirarsi prima di dare l'attacco.
</p>

<p>
— Allora, voi vedete bene, de Tréville, interruppe
il re, che sono stati essi che hanno attaccato.
</p>

<p>
— È giusto, sire; così non vi è più alcun dubbio;
essi a lui intimarono di ritirarsi, ma egli era moschettiere
di cuore, e tutto per Vostra Maestà: così dunque
egli rimase coi sig. moschettieri.
</p>

<p>
— Bravo il giovane! mormorò il re.
</p>

<p>
— Infatti, egli dimorò con essi, e Vostra Maestà ha
in lui un così forte campione, che fu egli stesso che
dette a Jussac quel terribile colpo di spada che mette
tanto in collera il ministro.
</p>

<p>
— Fu lui che ferì Jussac? gridò il re; lui, un fanciullo!
questo, de Tréville, è impossibile.
</p>

<p>
— Eppure è così, come ho l'onore di dire a Vostra
Maestà.
</p>

<p>
— Jussac! una delle migliori lame del regno!
</p>

<p>
— Ebbene! sire, egli ha ritrovato il suo maestro.
</p>

<p>
<span class="pagenum" id="Page_80">[80]</span>
</p>

<p>
— Io voglio vedere questo giovane, de Tréville, io
voglio vederlo, e se se ne può far qualche cosa, ebbene!
noi ce ne occuperemo.
</p>

<p>
— Quando sarà che Vostra Maestà si degnerà di riceverlo?
</p>

<p>
— Domani a mezzogiorno, de Tréville.
</p>

<p>
— Lo condurrò io solo?
</p>

<p>
— No, conducetemeli tutti quattro assieme. Io voglio
ringraziarli tutti in una volta. Gli uomini affezionati
sono rari, de Tréville, e bisogna ricompensare la
devozione.
</p>

<p>
— A mezzogiorno, sire, noi saremo al Louvre.
</p>

<p>
— Ma! per la piccola scala, de Tréville, per la piccola
scala. È inutile che il ministro sappia...
</p>

<p>
— Sì, sire.
</p>

<p>
— Voi capite, de Tréville, un editto è sempre un
editto; in fin dei conti il battersi è proibito.
</p>

<p>
— Ma questo incontro, sire, sorte del tutto dallo
condizioni ordinarie del duello; è una rissa, e la prova
si è che essi erano cinque guardie del ministro contro
i miei tre moschettieri ed il sig. d'Artagnan.
</p>

<p>
— È giusto, disse il re, ma non importa, de Tréville.
Venite pure per la piccola scala.
</p>

<p>
De Tréville sorrise. Ma siccome era già molto l'avere
ottenuto che questo fanciullo si rivoltasse contro il
suo maestro, egli salutò rispettosamente il re, e con
pieno contento prese congedo da lui.
</p>

<p>
Fin dalla stessa sera, i tre moschettieri furono avvisati
dell'onore che loro accordava il re. Siccome essi
conoscevano da lungo tempo il re, non ne furono molto
riscaldati, ma d'Artagnan, colla sua immaginazione
guascona, vi vide venir la sua fortuna, e passò la notte
facendo sogni d'oro. Così dall'ott'ore del mattino
egli era presso Athos.
</p>

<p>
D'Artagnan ritrovò il moschettiere già vestito e
pronto a sortire. Siccome non avevano l'appuntamento
<span class="pagenum" id="Page_81">[81]</span>
dal re che a mezzogiorno, egli aveva fatto il progetto
con Porthos e Aramis di andare a fare una partita
alla palla in un recinto situato vicino alle scuderie
del Luxembourg. Athos invitò d'Artagnan a seguirli,
e malgrado la sua ignoranza in questo giuoco a cui
non aveva mai giuocato, questi accettò, non sapendo
che fare del tempo dalle nove ore del mattino, che appena
erano, fino al mezzogiorno.
</p>

<p>
I due moschettieri erano già arrivati e giuocavano
assieme.
</p>

<p>
Athos, che era molto forte in tutti gli esercizi del
corpo passò con d'Artagnan dalla parte opposta, e li
sfidò. Ma al primo movimento che provò, quantunque
giuocasse con la mano sinistra, capì che la sua ferita
era ancora troppo recente per permettergli un simile
esercizio. D'Artagnan rimase dunque solo, e siccome
dichiarò ch'egli era inesperto per sostenere una partita
in regola, si continuò soltanto a inviarsi delle palle
senza tener conto del giuoco! Ma una di queste palle
lanciate dal pugno ercolino di Porthos, passò così
da vicino al viso di d'Artagnan, che egli pensò che se
invece di passargli da un lato, lo avesse colto in faccia,
la sua udienza era perduta, attesochè sarebbe stato
probabilmente nell'assoluta impossibilità di presentarsi
al re. Ora, siccome da questa udienza, nella sua
immaginazione guascona, dipendeva tutto il suo avvenire,
egli salutò gentilmente Porthos e Aramis, dichiarando,
che egli non riprenderebbe la partita, che
allora quando fosse in istato di tener loro testa, e ritornò
a prender posto nella galleria vicino alla corda.
</p>

<p>
Disgraziatamente per d'Artagnan, fra gli spettatori
si ritrovava una guardia del ministro, il quale tutto
riscaldato ancora dalla sconfitta dei suoi compagni accaduta
il giorno innanzi soltanto, si era promesso di
afferrare la prima occasione per vendicarla; egli credè
<span class="pagenum" id="Page_82">[82]</span>
dunque che questa occasione fosse venuta, e indirizzandosi
al suo vicino:
</p>

<p>
— Non è da maravigliarsi, disse egli, che questo
giovinetto abbia paura di una palla, egli senza dubbio
è un alunno dei moschettieri.
</p>

<p>
D'Artagnan si voltò come se fosse stato morso da
un serpente, e guardò fissamente la guardia che aveva
detto una così insolente proposizione.
</p>

<p>
— Per bacco! riprese questi arricciandosi insolentemente
i baffi, guardatemi quanto volete, mio piccolo
signore; io ho detto ciò che ho detto.
</p>

<p>
— E siccome quello che voi avete detto è troppo
chiaro perchè le vostre parole abbiano bisogno di una
spiegazione, rispose d'Artagnan a bassa voce, io vi
pregherei a seguirmi.
</p>

<p>
— E quando? domandò la guardia con la stessa insolenza.
</p>

<p>
— Subito, se vi fa piacere.
</p>

<p>
— E sapete voi chi sono io?
</p>

<p>
— Io? Lo ignoro completamente, e non me ne inquieto
punto.
</p>

<p>
— Voi avete torto, perchè se sapeste il mio nome,
non avreste forse tanta fretta.
</p>

<p>
— Come vi chiamate voi?
</p>

<p>
— Bernajoux, per servirvi.
</p>

<p>
— Ebbene! sig. Bernajoux, disse tranquillamente
d'Artagnan, io vado ad aspettarvi sulla porta.
</p>

<p>
— Andate, signore, io vi seguo.
</p>

<p>
— Non abbiate troppa fretta, signore, che non si accorgano
che noi sortiamo assieme, voi capirete che,
per quello che andiamo a fare, molta gente c'incomoderebbe.
</p>

<p>
— Sta bene, rispose la guardia maravigliata che il
suo nome non avesse prodotto verun effetto sul giovinetto.
</p>

<p>
Infatti, il nome di Bernajoux era conosciuto da tutto
<span class="pagenum" id="Page_83">[83]</span>
il mondo, eccettuato il solo d'Artagnan, forse perchè
era uno di quelli che figuravano il più spesso nelle
risse giornaliere, che tutti gli editti del re e del ministro
non avevano potuto reprimere.
</p>

<p>
Porthos e Aramis erano tanto occupati della loro
partita, e Athos li guardava con tanta attenzione che
essi non videro neppure sortire il loro giovane compagno,
il quale, come aveva detto alla guardia del ministro,
si fermò sulla porta: un istante dopo questi discese
anch'egli. Siccome d'Artagnan non aveva tempo
da perdere per cagione dell'udienza del re, che era fissata
per il mezzogiorno, girò gli occhi intorno a sè,
vedendo che la strada era deserta:
</p>

<p>
— In fede mia, signore, disse egli al suo avversario,
è una fortuna per voi, quantunque voi vi chiamate Bernajoux,
di non avere a fare che con un alunno dei moschettieri,
però siate tranquillo, io farò il meglio che
potrò. In guardia!
</p>

<p>
— Ma, disse colui che d'Artagnan provocava in tal
modo, mi sembra che il luogo sia mal scelto, e che noi
staremmo assai meglio dietro l'Abbazia S. Germano
nel Prato dei Chierici.
</p>

<p>
— Ciò che voi dite è pieno di buon senso, rispose
d'Artagnan; disgraziatamente io ho poco tempo da
perdere, avendo un appuntamento per il mezzogiorno
preciso. In guardia adunque, signore, in guardia!
</p>

<p>
Bernajoux non era uomo da farsi ripetere due volte
un simile complimento. Nel medesimo istante la sua
spada brillò nella sua mano, e piombò con un fendente
sul suo avversario che, mercè la sua gran giovinezza,
egli sperava intimidire.
</p>

<p>
Ma d'Artagnan avea fatto il suo noviziato nel giorno
innanzi, e ancora tutto fresco della sua vittoria, e gonfio
del suo futuro favore, era risoluto di non dare addietro
di un passo: per tal modo i due ferri si ritrovarono
impegnati sino alla guardia, e siccome d'Artagnan
<span class="pagenum" id="Page_84">[84]</span>
si teneva fermo al suo posto, fu il suo avversario
che fece un passo di ritirata. Ma d'Artagnan approfittò
del momento, e in questo movimento, in cui il ferro
di Bernajoux deviava dalla linea, egli disimpegnò
il suo, andò a fondo, e toccò l'avversario in una spalla.
Subito d'Artagnan a sua volta fece un passò in addietro
e rialzò la sua spada; ma Bernajoux gli gridò
che non era niente, e andando a fondo ciecamente su
lui, s'infilzò da se stesso. Però, siccome non cadeva,
siccome non si dichiarava vinto, ma rompeva soltanto
dalla parte del palazzo del signor della Trémouille, al
servizio del quale egli aveva un parente, d'Artagnan
ignorando egli stesso la gravità dell'ultima ferita che
il suo avversario aveva ricevuta, lo stringeva vivamente
dappresso, e senza dubbio lo avrebbe finito con una
terza ferita, allorchè il rumore che si innalzava dalla
strada essendosi esteso fino al giuoco della palla, due
degli amici della guardia che lo avevano inteso cambiare
qualche parola con d'Artagnan, e che lo avevano
veduto sortire in seguito di queste parole, si precipitarono
con la spada alla mano fuori del recinto del
giuoco e piombarono sul vincitore. Ma tosto Athos,
Porthos e Aramis comparvero alla lor volta, e al momento
in cui le due guardie attaccarono il giovane camerata
li costrinsero a voltarsi. In questo momento,
Bernajoux cadde, e siccome le guardie erano due soltanto
contro quattro, essi si misero a gridare: «a noi,
palazzo della Trémouille»; a queste grida tutti quelli
ch'erano nel palazzo sortirono precipitandosi sui quattro
compagni, che dalla loro parte si posero a gridare:
«a noi moschettieri!»
</p>

<p>
Questo grido era ordinariamente inteso, perchè si
sapeva che i moschettieri erano nemici del ministro,
ed erano amati per l'odio che portavano al ministro.
Così le guardie delle altre compagnie che non appartenevano
al Duca Rosso, come lo aveva chiamato Aramis,
<span class="pagenum" id="Page_85">[85]</span>
prendevano generalmente parte in questa specie di contese
per i moschettieri del re. Di tre guardie della
compagnia del signor des Essarts che passavano, due
vennero in aiuto dei quattro compagni, nel mentre che
l'altro corse al palazzo del sig. de Tréville gridando:
«a noi moschettieri! a noi!» Come d'ordinario, il
palazzo del signor de Tréville era pieno di soldati di
quest'arma, che accorsero in soccorso dei loro camerati.
La mischia divenne generale, ma la forza era pei
moschettieri. Le guardie del ministro e le genti del
sig. della Trémouille, si ritirarono nel palazzo, di cui
chiusero le porte in tempo appena per impedire che i
loro nemici non vi facessero un'irruzione insieme con
loro. In quanto al ferito, fin dal principio era stato trasportato,
e come si disse, in condizioni molto cattive.
L'agitazione era al suo colmo fra i moschettieri ed i
loro alleati, e già si dibatteva se, per punire l'insolenza,
che avevano avuta i domestici dei signor della Trémouille,
di fare una sortita sui moschettieri dei re, si
dovesse mettere il fuoco al suo palazzo. La proposizione
sarebbe stata accettata, messa in esecuzione con
entusiasmo se fortunatamente non battevano le undici
ore: d'Artagnan ed i suoi compagni si ricordarono della
loro udienza, e siccome loro avrebbe rincresciuto
che si fosse fatto un sì bel colpo senza di loro, essi
giunsero a calmare le teste; si contentarono adunque
di gettare qualche sasso contro le porte, ma le porte
resistettero, ed allora si stancarono. D'altronde, quelli
che dovevano essere risguardati come i capi dell'intrapresa
avevano da qualche istante lasciato il gruppo, e
s'incamminavano verso il palazzo del sig. de Tréville,
che li aspettava, ed era già al corrente di questa nuova
bravata.
</p>

<p>
— Presto, al Louvre, diss'egli, al Louvre senza perdere
un momento, e procuriamo di vedere il re prima
che egli sia prevenuto dal ministro; noi gli racconteremo
<span class="pagenum" id="Page_86">[86]</span>
la cosa come una conseguenza dell'affare di jeri,
e le due passeranno insieme.
</p>

<p>
Il signor de Tréville, accompagnato dai quattro giovani
si incamminò verso il Louvre, ma, a gran sorpresa
del capitano dei moschettieri, gli fu annunziato
che il re era andato alla caccia del cervo nella foresta
di S. Germano. Il signor de Tréville si fece ripetere
due volte questa notizia, ed a ciascheduna volta i suoi
compagni videro il suo volto imbruttirsi.
</p>

<p>
— È forse da jeri, domandò egli, che Sua Maestà
aveva il progetto di fare questa caccia?
</p>

<p>
— No, Eccellenza, rispose il cameriere, è stato il
gran cacciatore che questa mattina è venuto ad annunziare,
che in questa notte si era relegato un cervo a
sua disposizione. Sulle prime ha risposto che non vi
sarebbe andato, quindi non ha potuto resistere al piacere
che gli prometteva questa caccia, e dopo pranzo
è partito.
</p>

<p>
— E il re ha egli veduto il ministro? domandò il sig.
de Tréville.
</p>

<p>
— Sì, secondo tutte le probabilità, rispose il cameriere,
perchè questa mattina ho veduto i cavalli alla
carrozza del ministro, ho domandato dove andava, e mi
fu risposto: a S. Germano.
</p>

<p>
— Noi siamo stati prevenuti, disse il sig. de Tréville.
Signori, io vedrò il re questa sera, ma in quanto a
voi non vi consiglio di azzardarvici.
</p>

<p>
L'avviso era troppo ragionevole, e soprattutto veniva
da un uomo che conosceva troppo bene il re, perchè
i quattro giovani tentassero di contraddire il signor
de Tréville. Gli invitò dunque a rientrare ciascuno
alle loro stanze e di aspettare le sue notizie.
</p>

<p>
Rientrando nel suo palazzo, il sig. de Tréville pensò
che bisognava prender data portando querela pel primo.
Egli inviò uno dei suoi domestici al signor della
Trémouille con una lettera nella quale egli lo pregava
<span class="pagenum" id="Page_87">[87]</span>
di metter fuori di casa sua le guardie del ministro, e
di rimproverare le sue genti dell'audacia che avevano
avuta di fare una sortita contro i moschettieri. Ma il
signor della Trémouille, di già prevenuto dal suo scudiero,
di cui come si sa, Bernajoux era il parente, gli
fece rispondere che non spettava nè al signor de Tréville,
nè ai moschettieri il lamentarsi, ma al contrario
a lui, al quale i moschettieri avevano battuti e feriti i
domestici, ed avevano voluto bruciare il palazzo. Ora
siccome la dissensione fra questi due signori avrebbe
potuto durare lungo tempo, dovendo naturalmente sostenere
ciascuno la sua opinione, il signor de Tréville
pensò ad un espediente che aveva per iscopo di finire
tutto: ed era di andare egli stesso dal sig. della Trémouille.
</p>

<p>
Egli si portò adunque subito al di lui palazzo, e si
fece annunziare.
</p>

<p>
I due signori si salutarono gentilmente, perchè se
non v'era amicizia fra di loro, vi era almeno stima.
Entrambi erano uomini di coraggio e di onore, e siccome
il signor della Trémouille, protestante, vedeva
raramente il re, non era di alcun partito, egli in generale
non apportava alcuna prevenzione nelle sue relazioni
sociali. Questa volta, ciò non ostante, il suo ricevimento,
quantunque gentile; fu più freddo dell'ordinario.
</p>

<p>
— Signore, disse de Tréville, noi crediamo di avere
a lamentarci l'uno dell'altro, e sono venuto io stesso
perchè assieme rischiariamo questo affare.
</p>

<p>
— Volentieri, rispose della Trémouille; ma vi prevengo
che io sono bene informato, e che tutto il torto
sta dalla parte dei vostri moschettieri.
</p>

<p>
— Voi siete un uomo troppo giusto e troppo ragionevole,
signore, disse de Tréville, per non accettare
la proposizione che vengo a farvi.
</p>

<p>
— Dite, signore, io ascolto.
</p>

<p>
<span class="pagenum" id="Page_88">[88]</span>
</p>

<p>
— Come sta il signor Bernajoux, il parente del vostro
scudiero?
</p>

<p>
— Male, signore, molto male. Oltre il colpo di spada
che egli ha ricevuto nel braccio, e che non è altrimenti
pericoloso, egli ne ha ancora raccolto uno che gli
traversa il polmone, di modo che il medico ha ben poche
speranze.
</p>

<p>
— Ma il ferito ha conservato l'uso delle sue facoltà?
</p>

<p>
— Perfettamente.
</p>

<p>
— Parla egli?
</p>

<p>
— Con difficoltà, ma parla.
</p>

<p>
— Ebbene! signore, portiamoci da lui, scongiuriamolo
nel nome di quel Dio davanti al quale egli andrà
forse a comparire, di dire la verità, io lo prendo per
giudice nella sua propria causa, signore, e ciò che dirà
io lo crederò.
</p>

<p>
Il signor della Trémouille riflettè un istante, quindi,
siccome era difficile il poter fare una proposizione
più ragionevole, egli accettò.
</p>

<p>
Entrambi discesero nella camera ove era il ferito.
Questi vedendo entrare i due nobili signori che venivano
a fargli visita, tentò di sollevarsi sul suo letto,
ma egli era troppo debole e spossato dallo sforzo che
aveva fatto, ricadde quasi senza conoscenza.
</p>

<p>
Il signor della Trémouille si avvicinò a lui, e gli fece
aspirare dei sali che lo richiamarono alla vita. Allora
il signor de Tréville, non volendo che si potesse accusare
di avere influito sul malato, invitò il signor
della Trémouille a interrogarlo egli stesso.
</p>

<p>
Ciò che aveva preveduto il de Tréville, accadde. Posto
fra la vita e la morte, come lo era Bernajoux, non
ebbe neppure l'idea di tacere un momento la verità,
e raccontò ai due signori esattamente le cose tali quali
erano accadute.
</p>

<p>
Era tutto ciò che voleva il sig. de Tréville; egli augurò
a Bernajoux una pronta convalescenza: prese congedo
<span class="pagenum" id="Page_89">[89]</span>
dal signore della Trémouille, rientrò al suo palazzo;
e fece tosto avvertire i quattro amici ch'egli gli
aspettava a pranzo.
</p>

<p>
Il signor de Tréville riceveva sempre una buonissima
compagnia, s'intende tutta anti-ministeriale. Si
capirà dunque che la conversazione si aggirò tutta,
durante il pranzo, sulle due sconfitte che avevano provate
le guardie del ministro. Ora, siccome d'Artagnan
era stato l'eroe di queste due giornate, fu sopra di lui
che caddero tutte le congratulazioni, che Athos, Porthos
e Aramis gli abbandonarono, non solo da buoni
camerati, ma da uomini che avevano avuto abbastanza
elogi alla loro volta per lasciargli libera la sua.
</p>

<p>
Verso le sei ore, il signor de Tréville annunciò che
egli era obbligato di andare al Louvre; ma siccome
l'ora dell'udienza accordata da Sua Maestà era passata,
in luogo di reclamare l'entrata dalla piccola scala,
egli si pose coi quattro giovani nell'anticamera. Il re
non era ancora ritornato dalla caccia. I nostri giovani
aspettavano da una mezz'ora appena, immischiati alla
folla dei cortigiani, allorchè tutte le porte si aprirono,
e fu annunziato il re.
</p>

<p>
A questo annunzio d'Artagnan si sentì fremere fino
alla midolla delle ossa. L'istante che doveva seguire,
secondo tutte le probabilità, doveva decidere del resto
della sua vita. Così i suoi occhi si fissarono con angoscia
sulla porta per la quale doveva entrare Sua Maestà.
</p>

<p>
Luigi XIII comparve, camminando pel primo; era
in abito da caccia ancora tutto polveroso, portava due
grandi stivali, ed aveva il frustino in mano. Al primo
colpo d'occhio d'Artagnan giudicò che lo spirito del
re era in tempesta.
</p>

<p>
Per quanto fosse visibile questa disposizione in cui
trovavasi Sua Maestà, essa però non impedì ai cortigiani
di porsi in linea sul suo passaggio, nelle anticamere
reali. Meglio vale ancora essere veduto con occhio
<span class="pagenum" id="Page_90">[90]</span>
sdegnato di quello che non essere veduto dei tutto.
I tre moschettieri non esitarono dunque un momento,
e fecero un passo in avanti, nel mentre che
d'Artagnan al contrario restò nascosto dietro di loro;
ma quantunque il re conoscesse personalmente Athos,
Porthos, e Aramis, egli passò davanti a loro senza parlargli,
e come se non gli avesse mai veduti. In quanto
al sig. de Tréville, allorchè gli occhi del re si fermarono
un istante su di lui, egli sostenne questo sguardo
con tanta fermezza, che fu il re che dovè pel primo divergere
la vista; dopo ciò, Sua Maestà, brontolando,
rientrò nel suo appartamento.
</p>

<p>
— Gli affari vanno male, disse Athos sorridendo, e
noi questa volta non saremo fatti cavalieri.
</p>

<p>
— Aspettate dieci minuti, disse il signor de Tréville,
e se in capo a dieci minuti voi non mi vedrete sortire,
ritornate al mio palazzo, perchè sarà inutile che
voi aspettiate più lungamente.
</p>

<p>
I quattro giovani attesero dieci minuti, un quarto
d'ora, venti minuti, e vedendo che il signor de Tréville
non ricompariva, essi sortirono molto inquieti
per quello che poteva accadere.
</p>

<p>
Il signor de Tréville entrato coraggiosamente nel
gabinetto del re aveva ritrovato Sua Maestà di cattivissimo
umore, seduto sopra un sofà, battendosi gli
stivali col manico del frustino, cosa che non gli aveva
impedito di domandargli con tutta la più gran flemma
del mondo le notizie della sua salute.
</p>

<p>
— Cattive, signore, cattive, rispose il re; io mi annoio.
</p>

<p>
Era infatti la peggiore malattia di Luigi XIII, e sovente
prendeva uno dei suoi cortigiani, lo attirava ad
una finestra, e gli diceva: il signor tale, annojamoci
insieme.
</p>

<p>
— Come! Vostra Maestà si annoja! disse il signor
<span class="pagenum" id="Page_91">[91]</span>
de Tréville. Non si è preso oggi il divertimento della
caccia?
</p>

<p>
— Bel divertimento, signore! tutto degenera, sull'anima
mia, e io non so se sia il selvaggiume che non
ha più aria, o i cani che non hanno più naso. Noi lanciammo
un cervo di dieci anni, noi lo inseguimmo per
sei ore, e quando fu vicino a tenere, quando San Simone
metteva già il corno alla bocca per suonare la
presa, crac! tutta la muta volta di banda, e si trasporta
sopra un cerviatto di due anni. Voi vedrete che io
sarò obbligato di renunciare alla caccia di corsa, come
ho già renunciato alla caccia di volo. Ah! sono un re
ben disgraziato, signor de Tréville: io non aveva più
che un girifalco, ed è morto jeri l'altro.
</p>

<p>
— In fatti, sire, io comprendo la vostra disperazione,
e la disgrazia è grande; ma mi sembra che vi resti
ancora un buon numero di falconi, di sparvieri, e
di moscardi.
</p>

<p>
— E non un uomo per istruirli; i falconieri se ne
vanno, non vi son più che io che conosca l'arte della
caccia. Dopo di me tutto sarà finito, e si anderà a caccia
colle trappole, col vischio, coi lacci. Se io avessi
ancora il tempo di fare degli allievi! ma sì, il ministro
è là che non mi lascia un istante di riposo, che mi parla
della Spagna, che mi parla della Germania, che mi
parla dell'Inghilterra! ah! a proposito del ministro, signor
de Tréville, io sono malcontento di voi.
</p>

<p>
Il signor de Tréville aspettava il re a questa caduta.
Egli conosceva il re da lungo tempo: egli aveva compreso
che tutti i suoi lamenti non erano che una prelazione,
una specie di eccitazione per incoraggiare se
stesso, e che egli era finalmente giunto al punto dove
voleva arrivare.
</p>

<p>
— E in che sono io tanto disgraziato per dispiacere
a Vostra Maestà? domandò il signor de Tréville fingendo
la più alta meraviglia.
</p>

<p>
<span class="pagenum" id="Page_92">[92]</span>
</p>

<p>
— È così che voi disimpegnate la vostra carica, signore?
continuò il re senza rispondere direttamente alla
domanda del signor de Tréville: è forse per questo che
io vi ho nominato capitano dei miei moschettieri, perchè
essi assassinassero un uomo, commovessero un
quartiere, e volessero bruciar Parigi senza che voi me
ne diceste una parola? ma del resto, continuò il re, senza
dubbio mi affretto troppo ad accusarvi, senza dubbio,
i perturbatori sono in prigione, e voi ora venite ad
annunziarmi che è stata fatta giustizia.
</p>

<p>
— Sire, rispose tranquillamente il signor de Tréville,
io vengo a domandarvela.
</p>

<p>
— E contro chi? gridò il re.
</p>

<p>
— Contro i calunniatori! disse il signor de Tréville.
</p>

<p>
— Ah! eccone una nuova, riprese il re. Mi direte voi
ora che quei tre dannati di moschettieri, Athos, Porthos,
Aramis, e il vostro cadetto di Bearn, non si sono
gettati come tanti furiosi sul povero Bernajoux, e non
l'hanno maltrattato in modo tale che a quest'ora è più
che probabile che sia per rendere l'anima a Dio? mi direte
voi ora ch'essi non hanno fatto l'assedio al palazzo
del duca della Trémouille, e ch'essi non volevano bruciarlo?
cosa che non sarebbe stata una gran disgrazia
in tempo di guerra, atteso che quello è un nido di ugonotti,
ma che in tempo di pace è un tristissimo esempio.
Dite, vorrete voi negarmi tutto ciò?
</p>

<p>
— E chi ha fatto a Vostra Maestà un così bel racconto?
domandò tranquillamente il signor de Tréville.
</p>

<p>
— Chi mi ha fatto un così bel racconto, signore e
chi volete voi che sia, se non è quello che veglia quando
io dormo, che lavora quando io mi diverto, che guida
tutto al di dentro e al di fuori del regno, in Francia,
come in Europa?
</p>

<p>
— Sua Maestà vorrà parlare di Dio, senza dubbio,
disse il signor de Tréville, perchè io non conosco che
Dio, che sia così possente al disopra di Vostra Maestà.
</p>

<p>
<span class="pagenum" id="Page_93">[93]</span>
</p>

<p>
— No, signore, io voglio parlare del sostegno dello
Stato, del mio servitore, del mio solo amico, del ministro.
</p>

<p>
— Non vi è che un solo uomo infallibile, a quanto
c'impone di credere la nostra fede, su questa terra,
e la sua infallibilità non si può estendere a nessun altro.
</p>

<p>
— Dunque voi volete dire ch'egli m'inganna? volete
voi dire ch'egli mi tradisce? allora voi lo accusate. Vediamo,
dite confessatelo francamente, voi lo accusate?
</p>

<p>
— No, sire, ma io dico che egli inganna se stesso;
io dico che è male informato, io dico che egli ha troppa
fretta nell'accusare i moschettieri di Vostra Maestà,
pei quali egli è ingiusto, e che non è stato ad attignere
le sue informazioni da buone sorgenti.
</p>

<p>
— L'accusa viene dal duca della Trémouille, dal duca
stesso: che risponderete voi a questo?
</p>

<p>
— Io potrei rispondere, sire, ch'egli è troppo interessato
nella questione per potere essere un testimone
imparziale; ma lungi di là, sire, io conosco il duca per
un leale gentiluomo, io me ne riporterò a lui, ma a una
sola condizione, sire.
</p>

<p>
— Quale?
</p>

<p>
— Che vostra Maestà lo faccia venire qui, lo interroghi,
ma ella stessa a quattr'occhi, senza testimoni, e
che io riveda Vostra Maestà subito che avrà veduto il
duca.
</p>

<p>
— Sì! fece il re, e voi vi riportate a ciò che dirà il
signore della Trémouille?
</p>

<p>
— Sì, sire.
</p>

<p>
— Voi accetterete il suo giudizio?
</p>

<p>
— Senza dubbio.
</p>

<p>
— E voi vi sottometterete alle riparazioni che egli
esigerà?
</p>

<p>
— Interamente.
</p>

<p>
— La Chesnaye! fece il re, la Chesnaye!
</p>

<p>
<span class="pagenum" id="Page_94">[94]</span>
</p>

<p>
Il cameriere di confidenza di Luigi XIII che stava
sempre alla sua porta, entrò.
</p>

<p>
— La Chesnaye, disse il re, che si mandi sul momento
stesso a cercare il signore della Trémouille; io voglio
parlargli questa sera.
</p>

<p>
— Vostra Maestà mi dà la sua parola ch'ella non vedrà
alcuno oltre il signore della Trémouille e me?
</p>

<p>
— Non vedrò alcuno, fede da gentiluomo.
</p>

<p>
— A dimani, sire, adunque.
</p>

<p>
— A dimani, signore.
</p>

<p>
— A qual ora, se piace a Vostra Maestà?
</p>

<p>
— All'ora che voi vorrete.
</p>

<p>
— Ma venendo troppo presto io temo di svegliare
Vostra Maestà.
</p>

<p>
— Di svegliarmi! forse che dormo io? io non dormo
più, signore; qualche volta sogno, ecco tutto. Venite
dunque di buon mattino quando volete, a sette ore; ma
guai a voi, se i vostri moschettieri sono colpevoli?
</p>

<p>
— Se i miei moschettieri sono colpevoli saranno rimessi
nelle mani di Vostra Maestà che ordinerà di loro,
secondo che più le aggrada. Vostra Maestà esige
ella qualche altra cosa di più? comandi, io sono pronto
ad obbedire.
</p>

<p>
— No, signore, no: non è senza una ragione che mi
chiamano Luigi il Giusto. A dimani dunque, signore,
a dimani.
</p>

<p>
— Che Dio guardi Vostra Maestà!
</p>

<p>
Per poco che dormisse il re, il signor de Tréville dormì
ancor meno; egli aveva fatto prevenire fin dalla
stessa sera i suoi tre moschettieri ed il loro compagno,
di ritrovarsi da lui a sei ore e mezzo del mattino. Egli
li condusse con sè senza affermar loro niente, senza
prometter niente, e non nascondendo che il loro favore,
ed anche il suo dipendeva da un colpo di dadi.
</p>

<p>
Giunto ai piedi della scala, egli li fece aspettare.
Se il re era sempre irritato contro di loro, essi si allontanerebbero,
<span class="pagenum" id="Page_95">[95]</span>
senza essere veduti; se il re acconsentiva
a riceverli, non vi avrebbe voluto che farli chiamare.
</p>

<p>
Giungendo nell'anticamera particolare del re, il signor
de Tréville trovò la Chesnaye, che gli disse che
la sera non avevano ritrovato il duca della Trémouille
nel suo palazzo, ch'egli era rientrato troppo tardi per
potersi presentare al Louvre, ch'egli era giunto da pochi
momenti e che allora parlava col re.
</p>

<p>
Questa circostanza piacque moltissimo al sig. de Tréville, che
in questo modo fu fatto certo che un'intervenzione
straniera non si sarebbe intromessa fra la deposizione
del duca della Trémouille e lui.
</p>

<p>
Infatti dieci minuti erano appena scorsi, che si aprì
la porta del gabinetto del re, e che il sig. de Tréville
ne vide sortire il duca della Trémouille, il quale venendo
direttamente a lui gli disse:
</p>

<p>
— Signor de Tréville, Sua Maestà mi ha mandato a
chiamare per sapere come sono accadute le cose di ieri
mattina, al mio palazzo. Io gli ho detto la verità,
cioè che la colpa è stata delle mie genti, e che era
pronto a farvene le mie scuse. Poichè vi trovo, accettatele,
e vogliate tenermi sempre per uno dei vostri
amici.
</p>

<p>
— Signor duca, disse de Tréville, io era così pieno
di confidenza sulla vostra lealtà, che non ho voluto
presso Sua Maestà altro difensore che voi stesso. Io
non mi sono ingannato, e vi ringrazio di avermi provato
che esiste ancora un uomo di cui possa dire senza
sbagliarmi ciò che ho detto di voi.
</p>

<p>
— Sta bene, sta bene! disse il re che aveva ascoltato
tutti questi complimenti stando fra le due porte;
soltanto ditegli, de Tréville, poichè pretende di essere
uno dei vostri amici, che io pure vorrei essere fra i
suoi, ma che egli mi trascura, e che sono oramai tre
anni che non l'ho veduto, e che non lo vedo che quando
<span class="pagenum" id="Page_96">[96]</span>
lo mando a chiamare. Ditegli ciò per parte mia,
poichè queste sono cose che un re non può dire da se
stesso.
</p>

<p>
— Grazie, sire, grazie, disse il duca, ma che Vostra
Maestà creda bene che non sono quelli, io non dico ciò
per il sig. de Tréville, che non sono quelli che ella vede
a tutte le ore del giorno, quelli che le sono i più affezionati.
</p>

<p>
— Ah! voi avete inteso ciò che ho detto, tanto meglio,
duca, meglio! disse il re avanzandosi sulla porta.
Ah! siete voi, de Tréville, dove sono i vostri moschettieri?
io vi ho detto ieri l'altro di condurmeli, perchè
non lo avete fatto?
</p>

<p>
— Essi sono da basso, sire, e col vostro permesso la
Chesnaye anderà a dir loro di salire.
</p>

<p>
— Sì, sì, ch'essi vengano subito; sono in breve le
otto, ed io a nove ore aspetto una visita. Andate, signor
duca, e ricordatevi sopra tutto di ritornare. Entrate
de Tréville.
</p>

<p>
Il duca salutò, e sortì. Al momento in cui apriva la
porta i tre moschettieri e d'Artagnan condotti da la
Chesnaye, comparvero sull'alto della scala.
</p>

<p>
— Venite, miei bravi, disse il re, venite; io ho da
sgridarvi.
</p>

<p>
I moschettieri si avanzarono inchinandosi, d'Artagnan
gli seguiva.
</p>

<p>
— Come diavolo! continuò il re, voi quattro in due
giorni avete messo fuori di combattimento sette guardie
del ministro! questo è troppo, signori, questo è
troppo. Con questi conti, il ministro sarà obbligato di
rinnovare la sua compagnia in tre settimane, ed io sarò
costretto di fare applicare gli editti in tutto il loro
rigore. Uno per accidente, pazienza; ma sette in due
giorni, io lo ripeto è troppo, grandemente troppo.
</p>

<p>
— Perciò, sire, vostra Maestà vede ch'essi vengono,
pentiti e contriti per fare le loro scuse.
</p>

<p>
<span class="pagenum" id="Page_97">[97]</span>
</p>

<p>
— Benchè pentiti e contriti, hum! fece il re, io non
mi fido delle loro facce ipocrite, vi è particolarmente
laggiù una figura da Guascone... venite qui, signore.
</p>

<p>
D'Artagnan che comprese essere il complimento indirizzato
a lui, si avvicinò prendendo l'aspetto il più
disperato.
</p>

<p>
— Ebbene, che dite voi dunque che questi è un giovane?
un ragazzo, signor de Tréville, un vero ragazzo.
Ed è stato lui che ha dato un così rozzo colpo di
spada a Jussac?
</p>

<p>
— E gli altri due colpi di spada a Bernajoux.
</p>

<p>
— Davvero?
</p>

<p>
— Senza contare, disse Athos, che se non mi avesse
liberato dalle mani di Cabusac, io certamente non avrei
l'onore di fare in questo momento le mie umilissime
riverenze a Vostra Maestà.
</p>

<p>
— Ma questo Bearnese è dunque un vero demonio,
<i>ventegris</i>! sig. de Tréville, come avrebbe detto mio padre.
In questo mestiere si devono per forza consumare
molti sai, e per forza spezzare molte spade. Ora i Guasconi
sono sempre poveri, non è vero?
</p>

<p>
— Sire, io debbo dire che non sono ancora state ritrovate
delle miniere d'oro nelle loro montagne, quantunque
il Signore dovrebbe far questo miracolo in ricompensa
del modo con cui hanno sostenuto le pretese
del re vostro padre.
</p>

<p>
— Che è quanto dire che sono stati i Guasconi che
hanno fatto re me pure, non è vero de Tréville, perchè
io sono figlio di mio padre. Ebbene alla buon'ora,
io non dico di no. La Chesnaye andate a vedere se, frugando
in tutte le mie saccocce, voi trovate quaranta
doppie, e se le trovate portatemele. E ora vediamo,
giovane, una mano sulla coscienza e raccontatemi lo
accaduto.
</p>

<p>
D'Artagnan raccontò l'avventura del giorno innanzi
con tutti i suoi particolari; in che modo non avendo
<span class="pagenum" id="Page_98">[98]</span>
potuto dormire per la gioia che avrebbe provato nel
vedere Sua Maestà, egli era arrivato presso i suoi amici
tre ore prima dell'udienza; in che modo essi erano
andati assieme al giuoco della palla, e come nel timore
che aveva manifestato di ricevere una palla sul viso,
egli era stato messo in ridicolo da Bernajoux, il
quale per poco non aveva pagato colla perdita della
vita le sue villanie, e che il sig. della Trémouille non
aveva alcuna colpa per la sortita che fu fatta dal suo
palazzo.
</p>

<p>
— È così mormorò il re; è precisamente così che mi
è stata raccontata la faccenda dallo stesso duca. Povero
ministro! sette uomini in due giorni e dei più cari;
ma basta così, signori; voi vi siete presa la vostra rivincita
della strada Ferou, ed anche al di là; voi dovete
esser soddisfatti.
</p>

<p>
— Se Vostra Maestà lo è, disse de Tréville, noi lo
siamo.
</p>

<p>
— Sì io lo sono, aggiunse il re, prendendo un pugno
d'oro dalla mano di Chesnaye e mettendolo in quella
di d'Artagnan; eccovi diss'egli, una pruova della mia
soddisfazione.
</p>

<p>
A quell'epoca le idee d'orgoglio che sono in uso ai
nostri giorni, non erano ancora alla moda. Un gentiluomo
riceveva del denaro dalla mano del re, e non ne rimaneva
menomamente umiliato. D'Artagnan adunque
si mise le quaranta doppie in saccoccia senza fare alcuna
osservazione, ed anzi ringraziò grandemente Sua
Maestà.
</p>

<p>
— Basta! disse il re guardando l'orologio a pendolo
basta! perchè sono le otto e mezza, ritiratevi; io ve l'ho
già detto, aspetto qualcuno a nove ore. Grazie del vostro
attaccamento, signori. Io posso contarvi non è
vero?
</p>

<p>
— Oh! sire, gridarono ad una sola voce i quattro compagni, noi
ci faremo tagliare a pezzi per Vostra Maestà.
</p>

<p>
<span class="pagenum" id="Page_99">[99]</span>
</p>

<p>
— Bene, bene; ma restate intieri, ciò val meglio, e
così mi potrete essere più utili. De Tréville aggiunse
il re a mezza voce nel mentre che gli altri si ritiravano,
siccome voi non avete posti vacanti nei vostri
moschettieri, e che d'altronde per entrare in questo
corpo noi abbiamo deciso che sia necessario un noviziato,
situate questo giovane nella compagnia delle
guardie del sig. des Essarts, vostro cognato. Ah per
bacco de Tréville, io mi rallegro delle boccacce che farà
il ministro, egli sarà furioso, ma per me è lo stesso;
io faccio uso dei miei diritti.
</p>

<p>
E il re salutò con la mano de Tréville che sortì, e
andò a raggiungere i suoi moschettieri, che stavano dividendosi
con d'Artagnan le sue quaranta doppie.
</p>

<p>
E il ministro, come lo aveva detto Sua Maestà, fu
effettivamente furioso che per otto giorni non intervenne
al giuoco, cosa che non impediva al re di fargli
la più buona cera del mondo e di chiedergli con la voce
la più accarezzante tutte le volte che lo incontrava:
</p>

<p>
— Ebbene sig. ministro come va quel povero Bernajoux,
e quel povero Jussac, che sono delle vostre
guardie?
</p>

<div class="chapter">
<h2 id="cap7">CAPITOLO VII.
<span class="smaller">L'INTERNO DEI MOSCHETTIERI</span></h2>
</div>

<p>
Allorquando d'Artagnan fu fuori del Louvre e che
consultò i suoi amici sull'uso che dovea fare della sua
parte delle quaranta doppie, Athos gli consigliò di ordinare
un buon pranzo alla Pigna, Porthos di prendere
un lacchè, e Aramis di farsi un'amica conveniente.
</p>

<p>
Il pranzo fu eseguito lo stesso giorno, e il lacchè era
stato fornito da Porthos. Era uno di Piccardia che il
glorioso moschettiere aveva accaparrato il giorno stesso
nel mentre che sul ponte della Tournelle faceva dei
cerchi sputando nell'acqua. Porthos aveva preteso che
<span class="pagenum" id="Page_100">[100]</span>
questa occupazione era la pruova di una organizzazione
riflessiva e contemplativa, e lo aveva condotto senz'altra
raccomandazione. L'imponente aspetto di questo
gentiluomo, per conto del quale egli si credeva impegnato,
aveva sedotto Planchet, che tale era il nome
del giovane di Piccardia, e fu in sua casa una leggera
contesa quando vide che il posto era già preso da un altro
confratello chiamato Mousqueton, e allorchè Porthos
gli significò il suo stato di famiglia, quantunque grande,
non gli permetteva di tenere due domestici, e che
gli abbisognava di entrare al servizio di d'Artagnan.
Però allorchè assistè al pranzo dato dal suo padrone, e
che quando pagava lo vide cavare un pugno d'oro di
saccoccia credè assicurata la sua fortuna, e ringraziò il
cielo di esser caduto nelle mani di un simil Creso, egli
perseverò in questa opinione fin dopo il festino, cogli
avanzi del quale egli riparò a molte e lunghe astinenze.
Ma le chimere di Planchet svanirono nella sera facendo
il letto al suo padrone. Il letto era solo nell'appartamento, che
si componeva di un'anticamera e di una
camera da dormire. Planchet dormì nell'anticamera sopra
una coperta tolta dal letto di d'Artagnan, e di cui
d'Artagnan fece senza per l'avvenire.
</p>

<p>
Athos dal canto suo aveva un cameriere che era stato
allevato al suo servizio in un modo tutto particolare,
e che si chiamava Grimaud. Egli era molto silenzioso
questo degno signore. Ben inteso, noi parliamo di
Athos.
</p>

<p>
Da cinque o sei anni che egli viveva nella più profonda
intimità con i suoi compagni, Porthos e Aramis,
questi si ricordavano di averlo veduto sorridere spesso,
ma giammai lo avevano inteso ridere. Le sue parole
erano corte ed espressive, dicendo sempre ciò che
voleva dire e niente più; nessuna galanteria, nessun ricamo
arabesco. La sua conversazione era un fatto senza
alcun episodio. Quantunque Athos avesse appena
<span class="pagenum" id="Page_101">[101]</span>
trent'anni e avesse una gran bellezza di corpo e di
spirito, nessuno sapeva se avesse un'amica. Giammai
egli parlava di donne. Soltanto non impediva che se
ne parlasse avanti a lui, quantunque fosse facile il vedere
che questo genere di conversazione, al quale egli
non prendeva parte che per dire parole amare e osservazioni
misantropiche molto disaggradevoli. La sua riserva,
la sua selvatichezza, il suo mutismo ne formavano
quasi un vecchio: egli dunque aveva abituato Grimaud,
per non derogare alle sue abitudini, ad obbedirlo
sopra un semplice gesto, o sopra un semplice muover
di labbra. Non gli parlava che nelle circostanze le
più interessanti: qualche volta Grimaud, che temeva
il suo padrone come il fuoco, nel mentre che mostrava
un grande attaccamento alla sua persona ed una gran
venerazione al suo genio, credeva di aver capito perfettamente
ciò che egli desiderava, si slanciava per eseguire
gli ordini ricevuti e faceva precisamente il contrario.
Allora Athos si stringeva nelle spalle, e senza
andare in collera bastonava Grimaud. In quei giorni
parlava alcun poco.
</p>

<p>
Porthos, come si è potuto vedere, aveva un carattere
tutto opposto a quello di Athos: non solo egli parlava
molto, ma ad alta voce; poco gl'importava del resto:
bisognava rendergli questa giustizia, che fosse o
no ascoltato, egli parlava per il piacere di parlare, e
per il piacere di sentirsi; parlava sopra tutte le materie
eccetto che di scienze, protestando su questo argomento
il suo odio inveterato che portava fin dall'infanzia
agli scienziati. Egli aveva minore aria di gran signore
di Athos, e il sentimento della sua inferiorità su
questo soggetto lo aveva, nel principio della loro amicizia,
reso spesse volte ingiusto contro questo gentiluomo,
che allora si era sforzato di superare col lusso
del suo abbigliamento. Ma con la sua semplice casacca
da moschettiere, e nient'altro che pel modo col quale
<span class="pagenum" id="Page_102">[102]</span>
portava la testa in addietro ed il piede in avanti, Athos
prendeva nel medesimo istante il posto che gli era dovuto
e relegava il fastoso Porthos nel secondo rango.
Porthos se ne consolava riempiendo l'anticamera del sig.
de Tréville e i corpi di guardia del Louvre col rumore
delle sue buone fortune, fortune di cui Athos non parlava
mai, e nel momento, dopo esser passato dalla nobiltà
di toga alla nobiltà di spada, dalla cittadina alla
baronesca, non si trattava niente meno per Porthos,
che di una principessa straniera che gli voleva un bene
enorme.
</p>

<p>
Un antico proverbio dice: «tale è il padrone tale è
il servitore». Passiamo adunque dal cameriere d'Athos
al cameriere di Porthos, da Grimaud a Mousqueton.
</p>

<p>
Mousqueton era un Normanno al quale il suo padrone
aveva cambiato il nome pacifico di Bonifazio in quello
infinitamente più sonoro e più bellicoso di Mousqueton.
Egli era entrato al servizio di Porthos colla
condizione di essere vestito ed alloggiato soltanto, ma
in un modo magnifico; egli non reclamava che due ore
il giorno per andare ad un'industria che doveva bastare
a provvederlo degli altri suoi bisogni. Porthos
aveva accettato il contratto; e la cosa andava a meraviglia.
Egli faceva tagliare a Mousqueton dei saj dai
suoi abiti vecchi, e dai suoi mantelli di rimonta, e consacrarli,
mercè un sartore molto intelligente che rimetteva
a nuovo questi vestiti voltandoli, e la di cui moglie
era in sospetto di far discendere Porthos dalle sue
abitudini aristocratiche. Mousqueton faceva un ottima
figura andando dietro al suo padrone.
</p>

<p>
In quanto ad Aramis, di cui noi crediamo avere sufficientemente
esposto il carattere, carattere del resto
che, come quello dei suoi compagni, noi potremo seguire
nel suo sviluppo, il suo lacchè, che si chiamava Bazin,
mercè la speranza che aveva il suo padrone di entrare
<span class="pagenum" id="Page_103">[103]</span>
un giorno negli ordini, era sempre vestito di nero,
come lo esigeva il suo futuro carattere. Costui era
di Berry, di trentacinque ai quaranta anni; docile, pacifico,
che si occupava a leggere opere pietose, distrazione
che gli accordava il suo padrone, facendo un pranzo
strettamente per due, di pochi piatti ma eccellenti.
Del rimanente egli era muto, cieco sordo e di una fedeltà
a tutta pruova. Ora che noi conosciamo, almeno
superficialmente i padroni e i servitori, passiamo agli
alloggi che ciascheduno di essi occupava.
</p>

<p>
Athos abitava Strada Ferou a due passi dal Luxembourg;
il suo appartamento si componeva di due piccole
camere ammobiliate con molta proprietà in una
casa guernita, la di cui albergatrice, ancor giovane e
veramente bella, gli faceva inutilmente gli occhi dolci.
Qualche rimasuglio di un grande splendore passato,
spiccava qua e là sui muri di questo modesto alloggio;
era per esempio, una spada riccamente damascata, che
rimontava all'epoca di Francesco I, e la di cui sola
impugnatura incrostata di pietre preziose, poteva valere
dugento doppie, e che ciò non ostante nei momenti
della più grande ristrettezza, Athos non aveva mai acconsentito
nè ad impegnare, nè a vendere. Questa spada
aveva attirato da lungo tempo la ambizione di Porthos.
Porthos avrebbe dato dieci anni della sua vita
per possedere quella spada.
</p>

<p>
Un giorno che egli aveva un appuntamento con una
duchessa, tentò eziandio di chiederla in imprestito ad
Athos. Athos senza dir niente, vuotò le sue saccocce,
riunì tutti i suoi gioielli, borse, spinette, catene d'oro,
e offrì il tutto a Porthos: ma in quanto alla spada gli
disse, ella era sigillata al suo posto, e non doveva lasciarlo
che allora quando il suo padrone lascerebbe egli
stesso il suo alloggio. Oltre questa spada, vi era ancora
un ritratto rappresentante un signore del tempo
di Enrico III, vestito con la più grande eleganza, e che
<span class="pagenum" id="Page_104">[104]</span>
portava l'ordine dello Spirito Santo, e questo ritratto
aveva con Athos certe rassomiglianze di linee, certe
similitudini di famiglia che indicavano che questo gran
signore, cavaliere degli ordini del re, era un suo antenato.
Finalmente un magnifico bauletto colle stesse armi
in oro che portava la spada ed il ritratto formava il
centro del camminetto che faceva orribilmente scomparire
tutto il resto della mobilia. Athos portava sempre
la chiave di questo bauletto con se. Ma un giorno
egli l'aveva aperto davanti a Porthos, il quale aveva
potuto assicurarsi che questo bauletto non conteneva
che lettere e carte; lettere senza dubbio amorose, e carte
di famiglia.
</p>

<p>
Porthos abitava un appartamento molto vasto e di
una apparenza sontuosissima. Strada del Vecchio Colombajo.
Ciascheduna volta che egli passava con qualche
amico davanti alle sue finestre, a una delle quali
Mousqueton stava sempre in gran-livrea, Porthos alzava
la testa e la mano, e diceva <i>ecco la mia dimora</i>.
Ma mai si faceva trovare in casa, mai invitava nessuno
a salire, e nessuno poteva farsi un'idea delle ricchezze
reali che racchiudeva quella sontuosa apparenza.
</p>

<p>
In quanto ad Aramis, egli abitava un piccolo alloggio,
composto di un gabinetto, di un salotto da mangiare
e di una camera da dormire, la qual camera, situata
come il resto dell'appartamento al pian terreno, guardava
sopra un piccolo giardino fresco, verde, ombroso
e impenetrabile agli occhi de' vicini.
</p>

<p>
In quanto a d'Artagnan, noi sappiamo come era alloggiato,
ed abbiamo già fatta conoscenza col suo lacchè,
mastro Planchet.
</p>

<p>
D'Artagnan che era molto curioso di sua natura, come
del resto sono tutte le persone che hanno il genio
dell'intrigo, fece tutti gli sforzi per sapere chi erano
al vero, Athos, Porthos e Aramis, perchè sotto questi
nomi di guerra, ciascuno dei giovani nascondeva il suo
<span class="pagenum" id="Page_105">[105]</span>
nome di gentiluomo; Athos particolarmente, che riconosceva
per un gran signore alla distanza di una lega.
Si indirizzò adunque a Porthos per essere informato
sopra Athos e Aramis, e s'indirizzò ad Aramis, per
conoscere Porthos.
</p>

<p>
Disgraziatamente Porthos stesso nulla sapeva della
vita del suo silenzioso camerata che ciò che ne aveva
traspirato. Si diceva che egli aveva avute gran disgrazie
nei suoi affari amorosi, e che un orribile tradimento
aveva avvelenata per sempre la vita di questo galantuomo.
In che consisteva questo tradimento? tutti
lo ignoravano.
</p>

<p>
In quanto a Porthos, eccettuato il suo vero nome
che il sig. de Tréville soltanto sapeva, come pure quello
dei due camerati, la sua vita era facile a conoscersi.
Pieno di vanità e di indiscrezione, si vedeva attraverso
a lui come attraverso ed un cristallo, la sola cosa che
avrebbe potuto far sbagliare l'investigatore sarebbe
stata che si fosse creduto tutto quel bene che egli diceva
di se stesso.
</p>

<p>
In quanto ad Aramis, mentre aveva l'aspetto di non
avere alcun secreto, era un giovane tutto ripieno di
misteri, poco rispondendo alle interrogazioni che a lui
si facevano su gli altri, e deludendo quelle che gli si
facevano su lui stesso. Un giorno d'Artagnan dopo averlo
lungamente interrogato su Porthos, ed avere saputo
il rumore che correva sulla buona fortuna del suo moschettiere
con una principessa, volle saper pure che cosa
doveva credere sulle avventure amorose del suo interlocutore.
</p>

<p>
— E voi mio caro compagno, gli disse egli, voi che
parlate delle baronesse, delle contesse e delle principesse
degli altri?
</p>

<p>
— Perdono, interruppe Aramis, io ho parlato perchè
Porthos ne parla egli stesso, perchè egli ha vociferate
avanti a me tutte queste belle cose. Ma credetemi bene,
<span class="pagenum" id="Page_106">[106]</span>
mio caro d'Artagnan, che se io le avessi da una
altra sorgente o me le avesse confidate egli stesso, egli
non avrebbe potuto avere un amico più secreto di me.
</p>

<p>
— Io non ne dubito, riprese d'Artagnan, ma infine
mi sembra che voi pure siate molto familiare con gli
stemmi, testimonio ne sia un certo fazzoletto orlato,
al quale io debbo l'onore della vostra conoscenza.
</p>

<p>
Aramis questa volta non s'inquietò, ma prese l'aspetto
suo più umile, e rispose affettuosamente.
</p>

<p>
— Mio caro, non dimenticate lo stato che un giorno
voglio abbracciare, e che io fuggo tutte le occasioni
mondane. Questo fazzoletto che voi avete veduto non
mi era stato confidato, ma era stato dimenticato da uno
dei miei amici. Io ho dovuto raccoglierlo per non compromettere
lui e la dama che egli ama. In quanto a me
io non ho, e non voglio avere amiche, seguendo in ciò
l'esempio giudiziosissimo di Athos, che non ne ha più
che me.
</p>

<p>
— Ma che diavolo! voi non siete ancora frate, siete
un moschettiere.
</p>

<p>
— Moschettiere provvisoriamente, come dice il ministro,
moschettiere, e contro mia voglia, ma uomo devoto
nel fondo del mio cuore: credetemi. Athos e Porthos
mi hanno incastrato qua dentro per tenermi occupato;
ebbi alcune difficoltà al momento di compiere
i miei desiderii, una piccola difficoltà con... ma ciò non
vi può interessare, ed io vi faccio perdere un tempo
prezioso.
</p>

<p>
— Niente affatto, ciò anzi m'interessa moltissimo,
gridò d'Artagnan, e pel momento non ho cosa alcuna
da fare.
</p>

<p>
— Sì, ma io ho le mie preci da dire, rispose Aramis,
quindi alcuni versi da comporre, che mi ha domandato
la signora d'Aiguillon; in seguito devo passare nella
strada S. Onorato, per comprare del rossetto per la
<span class="pagenum" id="Page_107">[107]</span>
sig. de Chevreuse: voi vedete, mio caro amico, che se
voi non avete fretta, io ne ho moltissima.
</p>

<p>
E Aramis, stese affettuosamente la mano al suo giovane
compagno, e prese da lui congedo.
</p>

<p>
D'Artagnan non potè, per quanta pena si desse, saperne
di più su i suoi amici. Egli prese adunque il partito
di credere nel presente tutto ciò che si diceva del
passato, sperando rivelazioni più sicure e più estese
dall'avvenire. Frattanto egli considerò Athos come un
Achille, Porthos come un Aiace, e Aramis come un
Giuseppe.
</p>

<p>
Del resto la vita dei quattro giovani era gioconda.
Athos giuocava e sempre disgraziatamente. Però egli
non domandava mai in prestito un soldo ai suoi amici,
quantunque la sua borsa fosse sempre a loro disposizione;
e quanto egli aveva giuocato sulla parola, faceva
sempre risvegliare il suo creditore a sei ore del
mattino per pagargli il suo credito della sera innanzi.
Porthos aveva delle sfuriate, quei giorni, se egli guadagnava.
Lo si vedeva insolente e splendido; se egli
perdeva, scompariva completamente per alcuni giorni,
dopo i quali ricompariva col viso smunto e la fisonomia
allungata, ma con dei denari in saccoccia. In quanto
ad Aramis, egli non giocava mai. Era il più cattivo
moschettiere ed il più insulso convitato che si potesse
vedere. Egli aveva sempre bisogno di travagliare; qualche
volta in mezzo ad un pranzo, quando ciascuno nel
trasporto del vino e nel calore della conversazione, credeva
che vi fosse ancora qualche ora da restare a tavola,
Aramis guardava il suo orologio, si alzava con
un grazioso sorriso, e prendeva congedo dalla società,
adducendo per scusa di dovere andare da un professore
di filosofia per discutere sul valore di alcune sentenze.
Altre volte egli ritornava al suo alloggio per scrivere
una tesi, e pregava i suoi amici di non distrarlo.
Frattanto Athos sorrideva con quel grazioso sorriso
<span class="pagenum" id="Page_108">[108]</span>
melanconico, che tanto siedeva bene sulla sua nobile figura,
e Porthos beveva e giurava che Aramis non si sarebbe
mai fatto frate.
</p>

<p>
Planchet, il cameriere di d'Artagnan, sopportò nobilmente
la buona fortuna. Egli riceveva trenta soldi
il giorno, e per un mese egli ritornava all'alloggio gaio
come un piccione e affabile col suo padrone. Quando
il vento dell'avversità cominciò a soffiare nell'economia
domestica della strada dei Fossoyeurs, vale a dire
quando le quaranta doppie del re Luigi XIII furono terminate
o poco meno, cominciarono i lamenti che Athos
trovava nauseabondi, Porthos indecenti, e Aramis ridicoli.
Athos consigliò dunque a d'Artagnan di licenziare
il mariuolo. Porthos voleva che prima fosse bastonato,
e Aramis pretendeva che un padrone non dovesse
ascoltare che i complimenti a lui diretti.
</p>

<p>
— Ciò vi è ben facile a dire, riprese d'Artagnan, a
voi, Athos, che gli proibite di parlare, e che per conseguenza
non avete mai degli alterchi con lui: a voi,
Porthos, che menate un treno magnifico e che siete un
idolo per il vostro cameriere, Mousqueton: a voi finalmente,
Aramis, che sempre distratto dai vostri studi
filosofici, inspirate un profondo rispetto al vostro servitore
Bazin, uomo dolce e affettuoso; ma io che sono
senza consistenza e senza risorse, io che non sono ancora
nè moschettiere, nè guardia, che dovrò fare per
inspirare l'affezione, il terrore o il rispetto a Planchet?
</p>

<p>
— La cosa è grave, risposero i tre amici; è un affare
dell'interno; accade dei servitori ciò che accade delle
donne, bisogna metterli fin dal primo momento sul piede
in cui si desidera che restino. Rifletteteci dunque.
</p>

<p>
D'Artagnan riflettè, e risolse di percuotere Planchet
in via di provvisione, cosa che fu eseguita colla coscienza
che d'Artagnan metteva in tutti gli affari, poi dopo
averlo ben bastonato, gli proibì di lasciare il suo servizio
senza il suo permesso!
</p>

<p>
<span class="pagenum" id="Page_109">[109]</span>
</p>

<p>
— Perchè, soggiunse, l'avvenire non può mancarmi,
io aspetto inevitabilmente tempi migliori. La tua fortuna
adunque è fatta se tu resti con me, e io son troppo
buon padrone per non lasciarti sfuggire la fortuna
accordandoti il congedo che tu mi domandi.
</p>

<p>
Questa maniera d'agire incusse molto rispetto ai moschettieri
per la politica di d'Artagnan. Planchet fu egualmente
preso dall'ammirazione e non parlò più di
andarsene. La vita dei quattro giovani era divenuta comune;
d'Artagnan che non aveva alcuna abitudine, che
giungeva dalla sua provincia e cadeva in mezzo ad un
mondo tutto nuovo per lui, prese tosto le abitudini dei
suoi amici. Si alzavano verso le sei ore nell'estate, andavano
a prendere la parola d'ordine e l'andamento degli
affari dal signore de Tréville. Quantunque d'Artagnan
non fosse moschettiere, ne faceva il servizio con
una puntualità ammirabile; egli era sempre di guardia,
perchè teneva sempre compagnia a quello dei suoi tre
amici che la montava. Era conosciuto alla caserma dei
moschettieri; e tutti lo ritenevano per un buon camerata.
Il sig. de Tréville, che lo aveva apprezzato col
primo colpo d'occhio e che gli portava una vera affezione,
non cessava di raccomandarlo al re.
</p>

<p>
Dal canto loro i tre moschettieri amavano moltissimo
il giovine camerata. L'amicizia che univa questi
quattro uomini, e il bisogno di vedersi tre o quattro
volte il giorno, sia per affari, sia per un duello, sia per
un divertimento li faceva incessantemente correre l'uno
dietro l'altro come ombre, e s'incontravano sempre
gli inseparabili che si cercavano dal Luxembourg alla
piazza S. Sulpicio, o dalla strada del Vecchio-Colombaio
al Luxembourg. Frattanto le promesse del sig. de
Tréville tenevano la loro strada. Un bel giorno, il re
comandò al sig. Capitano des Essarts di prendere d'Artagnan
come cadetto nella sua compagnia delle guardie.
D'Artagnan indossò sospirando quell'uniforme, che
<span class="pagenum" id="Page_110">[110]</span>
egli avrebbe voluto, a prezzo di dieci anni della sua esistenza,
cambiare colla saccoccia di moschettiere. Ma
il sig. de Tréville promise questo favore dopo un noviziato
di due anni, noviziato che del resto, poteva essere
accorciato se l'occasione si presentava per d'Artagnan
di rendere qualche importante servigio al re, o
di fare qualche azione rumorosa. D'Artagnan si ritirò
su questa promessa, e il giorno dopo cominciò il suo
servizio.
</p>

<p>
Allora toccò il turno ad Athos, a Porthos ed ad Aramis
di montare la guardia con d'Artagnan ogni qual
volta egli era di guardia. La compagnia del sig. Cav.
des Essarts prese così quattro uomini invece di uno, il
giorno che prese d'Artagnan.
</p>

<div class="chapter">
<h2 id="cap8">CAPITOLO VIII.
<span class="smaller">UN INTRIGO DI CORTE</span></h2>
</div>

<p>
Frattanto le quaranta doppie di Luigi XIII, come tutte
le cose di questo mondo, dopo avere avuto un principio, avevano
avuto un fine, e dopo questo fine i quattro
compagni erano caduti in angustie. Sulle prime Athos
aveva sostenuto per qualche tempo l'associazione
coi suoi proprii denari, Porthos gli tenne dietro, e
mercè una di quelle disperazioni alle quali si erano abituati,
egli aveva per quasi quindici giorni ancora sovvenuto
ai bisogni di tutti, in fine era arrivata la volta
d'Aramis che si era disimpegnato di buona grazia, e
che era pervenuto, diceva egli, vendendo qualche libro
di filosofia a procurarsi alcune doppie.
</p>

<p>
Allora si ebbe ricorso, come d'ordinario, al sig. de
Tréville, che fece qualche anticipazione sul soldo, ma
queste anticipazioni non potevano condurre molto avanti
tre moschettieri, che avevano già dei conti arretrati,
e una guardia che non ne aveva ancora.
</p>

<p>
<span class="pagenum" id="Page_111">[111]</span>
</p>

<p>
Finalmente, quando si vide che si andava a restar
senza del tutto, si riunì con un ultimo sforzo otto o
dieci doppie che Porthos giocò. Disgraziatamente egli
era in cattiva vena, egli perdè tutto, e più venticinque
doppie sulla parola.
</p>

<p>
Allora l'angustia divenne miseria; si videro gli affamati
seguiti dai loro lacchè correre le strade ed i corpi
di guardia, annasando presso i loro amici del di
fuori tutti i pranzi, che potevano ritrovare, poichè, seguendo
il consiglio di Aramis, si doveva nella prosperità
seminare dei pranzi a dritta e a sinistra, per andarne
raccogliendo qualcuno nella disgrazia.
</p>

<p>
Athos fu invitato quattro volte, e ciascheduna volta
condusse seco i suoi amici coi lacchè. Porthos ebbe sei
occasioni e ne fece egualmente godere ai suoi camerati:
Aramis ne ebbe otto. Era un uomo, come si è già potuto
scorgere, che faceva poco rumore e molte faccende.
In quanto a d'Artagnan, che non conosceva alcuno
nella capitale, non trovò che una colazione di cioccolatte
in casa di un prete del suo paese e un pranzo da
un trombetta delle guardie. Egli condusse la sua armata
in casa del prete, al quale venne divorata la sua
provvisione di due mesi; e presso il trombetta, e che
fece delle meraviglie; ma come diceva Planchet, non
si mangia sempre che una volta, anche quando si mangia
molto.
</p>

<p>
D'Artagnan dunque si ritrovò umiliato di non aver
potuto provvedere che un pasto e mezzo, perchè la colazione
del prete non poteva calcolarsi che un mezzo
pasto, da offrirsi ai suoi compagni in cambio dei festini
che si erano procurati Athos, Porthos ed Aramis.
Egli si credeva a carico della società, dimenticando,
nella sua buona fede giovanile che egli aveva nudrito
questa società per un mese, e il suo spirito preoccupato
si mise a travagliare attivamente. Egli riflettè che
questa coalizione di quattro uomini, giovani, coraggiosi,
<span class="pagenum" id="Page_112">[112]</span>
intraprendenti e attivi doveva avere un altro scopo
che quello delle passeggiate oziose, delle lezioni di
scherma e dei lazzi più e meno spiritosi.
</p>

<p>
Infatti, quattro uomini come loro, quattro uomini
affezionati gli uni agli altri dalla borsa fino alla vita,
quattro uomini che si sostenevano sempre, non rinculando
mai, eseguendo isolatamente o collettivamente
le risoluzioni prese in comune; quattro bravi che minacciavano
i quattro punti cardinali, o che, se si voltavano
verso un sol punto, dovevano inevitabilmente,
sia sotterraneamente, sia in pieno giorno, sia colla mina,
sia colla breccia, sia colla furberia, sia colla forza
aprirsi un cammino verso lo scopo che si erano prefissi
per quanto ben difeso o per quanto lontano egli si
fosse. La sola cosa che meravigliava d'Artagnan era
che i suoi compagni non avessero ancora pensato a
questo.
</p>

<p>
Egli vi pensava seriamente, crivellandosi il cervello
per trovare una direzione a questa forza unica moltiplicata
quattro volte, colla quale egli non dubitava che,
come la leva che cercava Archimede, non si fosse giunto
a sollevare il mondo, allorchè fu dolcemente battuto
alla sua porta. D'Artagnan risvegliò Planchet, e gli ordinò
di andare ad aprire.
</p>

<p>
Che da questa frase: d'Artagnan risvegliò Planchet,
il lettore non vada a pensare che fosse notte, o che il
giorno non fosse ancora spuntato: quattro ore dopo il
mezzogiorno suonavano in quel momento. Due ore prima,
Planchet era venuto a domandare da pranzo al
suo padrone, il quale gli aveva risposto col proverbio:
«chi dorme pranza». E Planchet pranzava dormendo.
</p>

<p>
Fu introdotto un uomo di aspetto molto semplice e
che aveva l'aria d'un borghese.
</p>

<p>
Planchet per frutti, avrebbe voluto sentire la conversazione;
ma il borghese dichiarò a d'Artagnan che ciò
<span class="pagenum" id="Page_113">[113]</span>
che aveva a dirgli era importante e confidenziale, e
che desiderava rimanere a quattr'occhi con lui.
</p>

<p>
D'Artagnan congedò Planchet, e fece sedere il suo
visitatore.
</p>

<p>
Vi fu un momento di silenzio; durante il quale i due
uomini si guardarono come per fare una esordiente conoscenza;
dopo di che, d'Artagnan s'inchinò in segno
che egli ascoltava.
</p>

<p>
— Io ho inteso parlare del sig. d'Artagnan, giovane
molto bravo, disse il borghese, e questa riputazione
di cui gode a giusto titolo mi ha deciso di confidargli
un secreto.
</p>

<p>
— Parlate, signore, parlate, disse d'Artagnan che per
istinto annasò qualche cosa di avvantaggioso.
</p>

<p>
Il borghese fece una novella pausa quindi continuò:
</p>

<p>
— Io ho mia moglie che tiene la biancheria della regina,
signore, e che non è priva nè di bellezza, nè di
saggezza. Mi si fece sposarla, sono ormai dieci anni,
quantunque ella non avesse che un piccolo capitale,
poichè il sig. de Laporte, il porta-mantello della regina,
è suo padrino e la protegge.
</p>

<p>
— Ebbene, signore? domandò d'Artagnan.
</p>

<p>
— Ebbene! riprese il borghese, ebbene! signore, mia
moglie mi è stata rapita ieri mattina quanto sortiva
dalla camera di lavoro.
</p>

<p>
— E da chi è stata rapita vostra moglie?
</p>

<p>
— Io non ne so niente sicuramente, ma ho sospetto
su qualcuno.
</p>

<p>
— E chi è questa persona di cui sospettate?
</p>

<p>
— Un uomo che la perseguitava da lungo tempo.
</p>

<p>
— Diavolo!
</p>

<p>
— Ma volete voi che io ve la dica, signore? continuò
il borghese: io sono convinto che vi è meno amore che
politica in tutto ciò.
</p>

<p>
— Meno amore che politica! riprese d'Artagnan con
un'aria molto riflessiva, e che cosa sospettate voi?
</p>

<p>
<span class="pagenum" id="Page_114">[114]</span>
</p>

<p>
— Io non so se debba dirvi ciò che sospetto...
</p>

<p>
— Signore, vi farò osservare che io non vi ho domandato
assolutamente niente. Siete voi che siete venuto,
siete voi che avete detto che avete un secreto da confidarmi.
Fate dunque quello che più vi accomoda, siete
ancora in tempo di ritirarvi.
</p>

<p>
— No, signore, no, voi avete la ciera di un onesto
giovane, e io avrò confidenza in voi. Io credo adunque
che non sia per cagione dei suoi amori che mia moglie
è stata arrestata, ma a cagione di quelli di una dama
più grande di lei.
</p>

<p>
— Ah! ah! sarebbe forse a cagione degli amori della
signora di Bois-Tracy? fece d'Artagnan, che volle
aver l'aria, rimpetto al suo borghese, di essere al corrente
degli affari della corte.
</p>

<p>
— Più alta, signore, più alta.
</p>

<p>
— Della signora d'Aiguillon?
</p>

<p>
— Più alta ancora.
</p>

<p>
— Della signora de Chevreuse?
</p>

<p>
— Più alta, molto più alta!...
</p>

<p>
— Della?
</p>

<p>
D'Artagnan si fermò.
</p>

<p>
— Sì, signore, rispose tanto sottovoce, che appena
si potè intendere, il borghese spaventato.
</p>

<p>
— E con chi?
</p>

<p>
— Con chi può essere, se non è col Duca de?...
</p>

<p>
— Il duca de...?
</p>

<p>
— Sì, signore, rispose il borghese dando alla sua voce
un'intonazione ancor più sorda.
</p>

<p>
— Ma voi come sapete tutto ciò?
</p>

<p>
— Ah! come lo so io?
</p>

<p>
— Sì, come lo sapete voi? non fate mezze confidenze,
o... voi capite.
</p>

<p>
— Io lo so da mia moglie, signore, da mia moglie
stessa.
</p>

<p>
— Che lo sa... da chi?
</p>

<p>
<span class="pagenum" id="Page_115">[115]</span>
</p>

<p>
— Dal sig. de Laporte. Non vi ho detto che ella era
la figlioccia del sig. de Laporte, l'uomo di confidenza
della regina? Ebbene, il sig. de Laporte l'aveva messa
vicino a Sua Maestà, perchè la nostra povera regina
avesse almeno qualcuno con cui confidarsi, abbandonata
come ella è dal re, spiata come ella è dal ministro,
tradita come ella è da tutti.
</p>

<p>
— Ah! ah! ecco che si spiega, disse d'Artagnan.
</p>

<p>
— Ora, mia moglie è venuta che sono quattro giorni,
signore; una delle condizioni era che ella dovesse
venirmi a vedere due volte la settimana; perchè ho
avuto l'onore di dirvi, mia moglie mi ama molto; mia
moglie è dunque venuta, e mi ha confidato che la regina
in questo momento aveva grandi timori.
</p>

<p>
— Veramente?
</p>

<p>
— Sì; il ministro a quanto pare, la incalza e la perseguita
più che mai, egli non può perdonarle la storia
della <i>sarabanda</i>. Voi sapete la storia della sarabanda?
</p>

<p>
— Per bacco se la so! rispose d'Artagnan che non ne
sapeva niente affatto, ma che voleva aver l'aria di essere
al corrente.
</p>

<p>
— Di modo che ora non è più l'odio, è la vendetta.
</p>

<p>
— Davvero?
</p>

<p>
— E la regina crede?
</p>

<p>
— Ebbene! che cosa crede la regina?
</p>

<p>
— Ella crede che sia stato scritto al sig. duca de Buckingham
in nome suo.
</p>

<p>
— In nome della regina?
</p>

<p>
— Sì, per farlo venire a Parigi, e una volta venuto
a Parigi, per attirarlo in qualche laccio.
</p>

<p>
— Diavolo! ma vostra moglie, mio caro signore, che
cosa ha che fare con tutto questo.
</p>

<p>
— Si conosce la sua affezione per la regina, e si vuole
allontanarla dalla sua padrona, o intimorirla per avere
i secreti di Sua Maestà, o sedurla per servirsi di lei
come di una spia.
</p>

<p>
<span class="pagenum" id="Page_116">[116]</span>
</p>

<p>
— È probabile, disse d'Artagnan; ma l'uomo che l'ha
rapita, lo conoscete voi?
</p>

<p>
— Vi ho detto che credo di conoscerlo.
</p>

<p>
— Il suo nome?
</p>

<p>
— Non lo so; quello che so soltanto si è che egli è una
creatura del ministro, la sua anima dannata.
</p>

<p>
— Ma voi lo avete veduto?
</p>

<p>
— Sì, un giorno mia moglie me lo ha mostrato.
</p>

<p>
— Ha egli nessuna singolarità alla quale si possa riconoscerlo?
</p>

<p>
— Oh certamente; è un signore di alta statura, di
pelo nero, di colorito pallido, coll'occhio penetrante,
i denti bianchi, ed una cicatrice alla tempia.
</p>

<p>
— Una cicatrice alla tempia! gridò d'Artagnan, e con
essa denti bianchi, occhio penetrante, però nero, questi
è il mio uomo di Méung.
</p>

<p>
— È il vostro uomo, dite voi?
</p>

<p>
— Sì, sì, ma ciò non fa niente alla cosa. No, io mi
sbaglio, ciò anzi semplifica di molto la cosa: se il vostro
uomo è pure il mio, farò due vendette con un colpo
solo, ecco tutto; ma dove il raggiungerò quest'uomo?
</p>

<p>
— Non ne so niente.
</p>

<p>
— Non avete presa alcuna informazione sulla sua dimora?
</p>

<p>
— Nessuna; un giorno che io riconduceva mia moglie
al Louvre, egli sortiva quando essa entrava, e me lo
fece vedere.
</p>

<p>
— Diavolo! diavolo! mormorò d'Artagnan tuttociò è
bene incerto. Da chi avete saputo il rapimento di vostra
moglie?
</p>

<p>
— Dal signor de Laporte.
</p>

<p>
— Vi ha dato qualche dettaglio?
</p>

<p>
— Egli non ne aveva alcuno.
</p>

<p>
— E voi non avete saputo niente altro?
</p>

<p>
— Sì, ho ricevuto...
</p>

<p>
— Che?
</p>

<p>
<span class="pagenum" id="Page_117">[117]</span>
</p>

<p>
— Ma io non so se commetta una grande imprudenza...
</p>

<p>
— Voi ritornate ancora come prima; però io vi farò
osservare che ora è troppo tardi per ritornare indietro.
</p>

<p>
— Così io non mi ritiro, per bacco! gridò il borghese
giurando per riscaldarsi la testa. D'altronde, fede
di Bonacieux...
</p>

<p>
— Voi vi chiamate Bonacieux? interruppe d'Artagnan.
</p>

<p>
— Sì, questo è il mio nome.
</p>

<p>
— Voi diceste adunque, fede di Bonacieux! perdonate
se io vi ho interrotto, ma mi sembrava che questo
nome non mi fosse nuovo.
</p>

<p>
— È possibile, signore. Io sono il vostro padrone di
casa.
</p>

<p>
— Ah! ah! fece d'Artagnan sollevandosi per metà, e
inchinandosi. Ah! voi siete il signor proprietario della
casa?
</p>

<p>
— Sì, signore, sì. E siccome da tre mesi che voi
siete in casa mia, e che distratto, senza dubbio dalle
vostre grandi occupazioni, avete dimenticato di pagarmi
l'affitto, siccome, dico, io non vi ho tormentato un
istante, ho pensato che voi avreste riguardo alla mia
delicatezza.
</p>

<p>
— Come è; mio caro signore Bonacieux, riprese d'Artagnan,
credete che io sono pieno di riconoscenza per
un simile procedere, e che, come ve l'ho detto, se posso
esservi utile in qualche cosa...
</p>

<p>
— Vi credo, signore, vi credo e come stava per dirvi,
in fede di Bonacieux, ho tutta la mia confidenza
in voi.
</p>

<p>
Il borghese cavò un foglio di saccoccia, e lo presentò
a d'Artagnan.
</p>

<p>
— Una lettera! fece il giovane.
</p>

<p>
— Che ho ricevuta questa mattina.
</p>

<p>
D'Artagnan l'aprì, e siccome il giorno cominciava a
<span class="pagenum" id="Page_118">[118]</span>
declinare, egli s'avvicinò alla finestra. Il borghese lo
seguì.
</p>

<p>
«Non cercate affatto vostra moglie» lesse d'Artagnan,
«ella vi sarà resa quando non si avrà più bisogno
di lei. Se voi fate la più piccola dimostrazione per
ritrovarla, siete perduto.»
</p>

<p>
— Ecco ciò che vi è positivo continuò d'Artagnan;
ma dopo tutto, questa non è che una minaccia.
</p>

<p>
— Sì, ma questa minaccia mi spaventa, signore; io
non sono affatto uomo di spada, ed ho paura della Bastiglia.
</p>

<p>
— Hum! fece d'Artagnan, ma l'affare si è che pure
io ho minor desiderio della Bastiglia di voi. Se non
si trattasse che di un colpo di spada, vada pure.
</p>

<p>
— Però, signore, io aveva calcolato su voi in questa
occasione.
</p>

<p>
— Sì?
</p>

<p>
— Vedendovi incessantemente circondato da moschettieri,
con un aspetto molto guerriero, e riconoscendo
che questi moschettieri erano quelli del sig. de
Tréville, e per conseguenza nemici del ministro, io aveva
pensato che voi e i vostri amici, nel rendere giustizia
alla nostra povera regina, sarete ben contenti di
fare un cattivo giuoco allo stesso ministro.
</p>

<p>
— Senza dubbio.
</p>

<p>
— E poi aveva pensato che, dovendomi voi tre mesi
di affitto, di cui io non vi ho mai parlato...
</p>

<p>
— Sì, sì, voi mi avete di già addotta questa ragione,
e io la trovo eccellente.
</p>

<p>
— Che più, fino a tanto che voi mi farete l'onore di
restare in casa mia, non vi parlerò mai dell'affitto venturo...
</p>

<p>
— Benissimo!
</p>

<p>
— Aggiungete a ciò, sevi fosse bisogno, contava offrirvi
una cinquantina di doppie, se contro ogni probabilità,
<span class="pagenum" id="Page_119">[119]</span>
voi vi ritrovaste in questo momento in qualche
angustia...
</p>

<p>
— A meraviglia; ma voi dunque siete ricco, mio caro
signor Bonacieux?
</p>

<p>
— Ho tutti i miei comodi, signore, questa è la parola;
ho riunito qualche cosa, come sarebbero due o tre
mila scudi di rendita nel commercio delle mercerie, e
soprattutto mettendo qualche fondo sull'ultimo viaggio
del celebre navigatore Giovanni Mocquet, di modo
che voi capirete, signore... ah! ma... gridò il borghese.
</p>

<p>
— Che? domandò d'Artagnan.
</p>

<p>
— Che vedo io là?
</p>

<p>
— Dove?
</p>

<p>
— Sulla strada, dirimpetto alle vostre finestre, nel
vano di quella porta: un uomo inviluppato nel suo
mantello.
</p>

<p>
— È lui gridarono ad un tempo d'Artagnan ed il borghese,
avendo riconosciuto il loro uomo.
</p>

<p>
— Ah! questa volta, gridò d'Artagnan saltando alla
sua spada, questa volta egli non mi fuggirà.
</p>

<p>
E cavando la sua spada dal fodero si precipitò fuori
dell'appartamento.
</p>

<p>
Sulla scala egli incontrò Athos e Porthos che venivano
a visitarlo. Essi si scostarono; d'Artagnan passò
fra di loro come una freccia.
</p>

<p>
— E che! dove corri tu così? gridarono in una volta
i due moschettieri.
</p>

<p>
— L'uomo di Méung! riprese d'Artagnan, e disparve.
</p>

<p>
D'Artagnan aveva più di una volta raccontato ai suoi
amici la sua avventura con lo sconosciuto come pure
l'apparizione della bella viaggiatrice, alla quale questo
uomo aveva sembrato confidare una così importante
missione. Il parere di Athos era stato che d'Artagnan
avesse perduto la sua lettera nell'osteria. Un gentiluomo,
secondo lui, e al ritratto che d'Artagnan aveva fatto
<span class="pagenum" id="Page_120">[120]</span>
dello sconosciuto questi non poteva essere che un
gentiluomo; un gentiluomo doveva essere incapace di
commettere la bassezza di rubare una lettera.
</p>

<p>
Porthos non aveva veduto in tutto ciò che un appuntamento
amoroso dato da una dama ad un cavaliere, o
da un cavaliere ad una dama, che era stato disturbato
dalla presenza di d'Artagnan e del suo cavallo giallo.
</p>

<p>
Aramis aveva detto che questa sorta di cose misteriose,
valeva meglio il non approfondirle.
</p>

<p>
Essi compresero dunque dalle poche parole sfuggite
a d'Artagnan, di quale affare si trattava, e siccome
pensarono che dopo aver raggiunto il suo uomo, o dopo
averlo perduto di vista, d'Artagnan avrebbe finito
col ritornare in casa, continuarono la loro strada.
</p>

<p>
Allorchè entrarono nella camera di d'Artagnan, la
camera era vuota; il proprietario, temendo le conseguenze
dell'incontro che senza dubbio avrebbe avuto
luogo tra il giovane e lo sconosciuto, aveva, in conseguenza
dell'esposizione ch'egli stesso aveva fatta del
suo carattere, giudicato che era cosa prudente il ritirarsi.
</p>

<div class="chapter">
<h2 id="cap9">CAPITOLO IX.
<span class="smaller">D'ARTAGNAN SPIEGA CARATTERE</span></h2>
</div>

<p>
Come lo aveva preveduto Athos e Porthos, in capo
ad una mezz'ora d'Artagnan rientrò. Questa volta pure
egli non aveva ritrovato il suo uomo, che come per incanto
era scomparso. D'Artagnan aveva corso colla spada
alla mano tutte le strade circonvicine, ma non aveva
ritrovato nessuno che rassomigliasse a quello che
egli cercava, quindi n'era venuto a ciò da cui doveva
forse cominciare, e che era di battere alla porta contro
la quale lo sconosciuto stava appoggiato; ma inutilmente
egli per dieci o dodici volte di seguito aveva fatto
risonare il metallo, nessuno gli aveva risposto; ed i vicini,
<span class="pagenum" id="Page_121">[121]</span>
che attirati dal rumore, erano accorsi sul limitare
della loro porta, lo avevano assicurato che quella casa,
di cui del resto tutte le aperture erano chiuse, era da
sei mesi completamente inabitata.
</p>

<p>
Nel mentre che d'Artagnan correva le strade e batteva
alle porte, Aramis aveva raggiunto i suoi due compagni,
di modo che ritornando in casa, d'Artagnan aveva
ritrovata la riunione al suo completo.
</p>

<p>
— Ebbene? dissero assieme i tre moschettieri, vedendo
entrare d'Artagnan col sudore sulla fronte e la
figura sconvolta dalla collera.
</p>

<p>
— Ebbene! gridò questi gettando la sua spada sul
letto, bisogna che quest'uomo sia il diavolo in persona,
egli è scomparso come un fantasma, come un'ombra,
come uno spettro.
</p>

<p>
— Credete voi alle apparizioni? domandò Athos a
Porthos.
</p>

<p>
— Io? non credo che a ciò che ho veduto, e siccome
non ho mai veduto apparizioni, così non vi credo.
</p>

<p>
— In ogni caso, uomo o diavolo, corpo od ombra, illusione
o realtà, quest'uomo è nato per la mia dannazione,
poichè la sua fuga ci fa andare a vuoto un affare
superbo, signori, un affare nel quale vi erano cento
doppie da guadagnare, e fors'anche più.
</p>

<p>
— In qual modo? dissero in una volta Porthos e Aramis.
</p>

<p>
In quanto ad Athos, fedele al suo sistema di mutismo,
si contentò d'interrogare d'Artagnan con lo
sguardo.
</p>

<p>
— Planchet, disse d'Artagnan al suo domestico, che
passava in questo momento la testa per la porta non
ben chiusa cercando di sorprendere qualche brano
della conversazione, discendete dal mio proprietario,
sig. Bonacieux, ditegli d'inviarci una mezza dozzina
di bottiglie di vino di Beaugency; è quello che io preferisco.
</p>

<p>
<span class="pagenum" id="Page_122">[122]</span>
</p>

<p>
— E che! voi avete dunque credito aperto col vostro
padrone di casa? domandò Porthos.
</p>

<p>
— Sì rispose d'Artagnan, da oggi in poi, e state
tranquilli, se il suo vino è cattivo noi gli manderemo a
cercarne dell'altro.
</p>

<p>
— Bisogna usare, e non abusare, disse sentenziosamente
Aramis.
</p>

<p>
— Io ho sempre detto che d'Artagnan era la testa
forte di noi quattro, fece Athos, che dopo avere emessa
questa opinione, alla quale d'Artagnan rispose con
un saluto, ricadde subito nel suo consueto silenzio.
</p>

<p>
— Ma in fine vediamo, che cosa c'è? domandò Porthos.
</p>

<p>
— Sì, disse Aramis, confidateci tutto, mio caro amico, a
meno che l'onore di qualche dama non si trovi
interessato in questa confidenza, nel qual caso farete
meglio a conservarla per voi.
</p>

<p>
— Siate tranquilli, rispose d'Artagnan, l'onore di nessuna
persona avrà a lamentarsi in ciò che io vi dirò.
</p>

<p>
E allora egli raccontò parola per parola ai suoi amici
tutto ciò che era accaduto fra il suo padron di casa
e lui, ed in qual modo l'uomo che aveva rapita la moglie
del degno proprietario era lo stesso col quale aveva
avuto contesa nell'osteria di Francesco Meunier.
</p>

<p>
— Il vostro affare non è cattivo, disse Athos, dopo
avere gustato il vino da conoscitore, e indicato con un
segno di testa che lo trovava buono, e si potrà ricavare
da questo bravo uomo una cinquantina o una sessantina
di doppie. Ora, resta a sapersi se cinquanta o
sessanta doppie valgano la pena di arrischiare quattro
teste.
</p>

<p>
— Ma fate attenzione, gridò d'Artagnan, che vi è una
donna in quest'affare, una donna elevata, una donna
che si minaccia senza dubbio, che forse si mette a
tortura e tutto ciò perchè ella è fedele alla sua padrona.
</p>

<p>
— State in guardia, d'Artagnan, state in guardia, disse
<span class="pagenum" id="Page_123">[123]</span>
Aramis, voi vi riscaldate un poco troppo, a mio avviso,
sulla sorte della signora Bonacieux. La donna è stata
sempre la rovina degli uomini, ed è da lei che ci vengono
tutte le miserie.
</p>

<p>
Athos, a questa sentenza d'Aramis aggrottò il sopracciglio,
e si morse le labbra.
</p>

<p>
— Non è punto della signora Bonacieux che m'inquieto,
gridò d'Artagnan, ma della regina, che il re abbandona,
che il ministro perseguita, e che vede cadere, le
une dopo le altre, le teste di tutti i suoi amici.
</p>

<p>
— Perchè ama ella tutto ciò che noi detestiamo di più
a questo mondo, gli Spagnuoli e gl'Inglesi?
</p>

<p>
— La Spagna è la sua patria, rispose d'Artagnan, ed è
cosa semplicissima che ella ami gli Spagnuoli, che sono
figli della stessa sua terra. In quanto al secondo rimprovero
che voi le fate, ho inteso dire che ella amava,
non già gl'inglesi, ma un Inglese.
</p>

<p>
— Eh in fede mia, disse Athos, bisogna convenire
che questo Inglese è ben degno di essere amato. Io
non ho mai veduto un aspetto più grande del suo.
</p>

<p>
— Senza contare che nessuno si sa abbigliare come
lui, disse Porthos. Io era al Louvre il giorno in cui ha
seminate le sue perle, e per bacco! io ne ho raccolte
due che ho vendute dieci doppie l'una. E tu, Aramis,
lo conosci tu?
</p>

<p>
— Tanto bene quanto voi, signori, perchè io era uno
di quelli che lo hanno arrestato nel giardino d'Amiens,
ove mi aveva introdotto il sig. de Putange, lo scudiere
della regina. Io era al seminario in quell'epoca, e l'avventura
mi parve crudele pel re.
</p>

<p>
— Cosa che non m'impedirebbe, disse d'Artagnan, se
io sapessi dov'è il duca di Buckingham, di prenderlo per
la mano, e di condurlo vicino alla regina, e non fosse
altro che per fare arrabbiare il ministro, poichè il nostro
vero, il nostro solo, eterno nemico, signori, è il
ministro, e se possiamo ritrovare il modo di giuocargli
<span class="pagenum" id="Page_124">[124]</span>
un qualche giuoco crudele, vi confesso che vi impegnerei
volentieri la mia testa.
</p>

<p>
— E, riprese Athos, il merciaio vi ha detto, d'Artagnan,
che la regina temeva che si fosse fatto venire
Buckingham sotto un falso avviso?
</p>

<p>
— Ella ne ha paura.
</p>

<p>
— Aspettate dunque, disse Aramis.
</p>

<p>
— Che cosa? domandò Porthos.
</p>

<p>
— Continuate pure. Io cerco a richiamarmi alcune
circostanze.
</p>

<p>
— Ed ora io son convinto, disse d'Artagnan, che il
ratto di questa donna della regina si concatena agli avvenimenti
di cui parliamo, e fors'anche alla presenza
del signor de Buckingham in Parigi.
</p>

<p>
— Il Guascone è pieno d'idee, disse Porthos con ammirazione.
</p>

<p>
— Amo molto sentirlo parlare, disse Athos, il suo
dialetto mi diverte.
</p>

<p>
— Signori, riprese Aramis, ascoltate questo.
</p>

<p>
— Ascoltiamo Aramis, dissero i tre amici.
</p>

<p>
— Ieri, io mi trovava presso un dotto filosofo, che
ho qualche volta consultato per i miei studii.
</p>

<p>
Athos sorrise.
</p>

<p>
— Egli abita un quartiere deserto, continuò Aramis;
i suoi gusti, la sua professione lo esigono. Ora al momento
che io sortiva di casa sua... qui Aramis si fermò.
</p>

<p>
— Ebbene! domandarono i suoi uditori al momento
che sortivi di casa sua?...
</p>

<p>
Aramis parve fare uno sforzo sopra se stesso, come
un uomo che, in pieno corso di una bugia, si vede fermato
da un qualche ostacolo imprevisto, ma gli occhi
dei suoi tre compagni erano fissi su lui, le loro orecchie
erano tese, e non vi era più modo d'indietreggiare.
</p>

<p>
— Questo filosofo ha una nipote, continuò Aramis.
</p>

<p>
— Ah! egli ha una nipote? interruppe Porthos.
</p>

<p>
— Dama molto rispettabile, disse Aramis.
</p>

<p>
<span class="pagenum" id="Page_125">[125]</span>
</p>

<p>
I tre amici si posero a ridere.
</p>

<p>
— Ah! se voi ridete, o se voi dubitate, riprese Aramis,
voi non ne saprete niente.
</p>

<p>
— Noi siamo credenti come tanti maomettani, e muti
come catafalchi, disse Athos.
</p>

<p>
— Dunque continuo, riprese Aramis. Questa nipote
qualche volta viene a vedere suo zio; ora, ella ieri vi
si trovava nel medesimo tempo che me, per caso, ed
io mi offersi per condurla alla sua carrozza.
</p>

<p>
— Ah! la nipote del filosofo ha una carrozza? interruppe
Porthos, che aveva per uno dei suoi più gran difetti
una grande incontinenza di lingua; bella conoscenza,
amico mio!
</p>

<p>
— Porthos, riprese Aramis, vi ho già fatto osservare
più d'una volta che voi siete molto indiscreto, e che ciò
vi nuoce con le donne.
</p>

<p>
— Signori, signori! gridò d'Artagnan, che intravedeva
la fine dell'avventura, la cosa è seria, cerchiamo dunque
di non scherzare, se lo possiamo. Continuate, Aramis,
continuate.
</p>

<p>
— Ad un tratto un uomo grande, bruno coi modi di
gentiluomo... a voi, del genere del vostr'uomo, d'Artagnan.
</p>

<p>
— Forse sarà lo stesso; disse questi.
</p>

<p>
— È possibile.... Aramis continuò, si avvicinò a me,
accompagnato da cinque o sei uomini che lo seguivano
a dieci passi di distanza, e col tuono il più gentile:
</p>

<p>
— «Signor duca» mi disse egli «e voi, signora,»
continuò indirizzandosi alla dama che io aveva sotto il
braccio.
</p>

<p>
— La nipote del dottore?
</p>

<p>
— Silenzio dunque Porthos, disse Athos, voi siete insopportabile!
</p>

<p>
— Favorite di salire in questa carrozza, e ciò senza
tentare la più piccola resistenza, senza fare il più piccolo
rumore.
</p>

<p>
<span class="pagenum" id="Page_126">[126]</span>
</p>

<p>
— Egli vi aveva preso per Buckingham! gridò d'Artagnan.
</p>

<p>
— Credo, rispose Aramis.
</p>

<p>
— Ma quella donna? domandò Porthos.
</p>

<p>
— Egli l'aveva presa per la regina! disse d'Artagnan.
</p>

<p>
— Precisamente, rispose Aramis.
</p>

<p>
— Il Guascone è il diavolo! gridò Athos, non gli sfugge
niente.
</p>

<p>
— Il fatto è, disse Porthos, che Aramis è della statura;
ed ha qualche cosa del portamento del bel duca;
ma però mi sembra che l'abito da moschettiere...
</p>

<p>
— Io aveva un enorme mantello, disse Aramis.
</p>

<p>
— Nel mese di luglio? diavolo! fece Porthos; forse che
il tuo filosofo teme che tu non sia riconosciuto?
</p>

<p>
— Comprendo ancora, disse Athos, che la spia si sia
lasciata illudere dal portamento, ma il viso...
</p>

<p>
— Io aveva un gran cappello, disse Aramis.
</p>

<p>
— Oh! mio Dio, gridò Porthos, quante precauzioni per
studiare filosofia!
</p>

<p>
— Signori, signori, disse d'Artagnan, non perdiamo
il nostro tempo a celiarla; dividiamoci, e cerchiamo la
moglie del merciaio; questa è la chiave dell'intrigo.
</p>

<p>
— Una donna di così infima condizione! voi credete,
d'Artagnan? disse Porthos, allungando le labbra con
disprezzo.
</p>

<p>
— È la figlioccia di de Laporte, il cameriere di confidenza
della regina. Non ve l'ho io detto; signori? e d'altronde
questo forse potrebbe essere un calcolo di Sua
Maestà di aver cercato i suoi appoggi così in basso.
Le alte teste si vedono di lontano, ed il ministro ha
buona vista.
</p>

<p>
— Ebbene! disse Porthos, stabilite prima il premio
col merciaio, e che sia un buon premio.
</p>

<p>
— È inutile, disse d'Artagnan, poichè io credo che
s'egli non ci paga, noi saremo ben pagati da un'altra
parte.
</p>

<p>
<span class="pagenum" id="Page_127">[127]</span>
</p>

<p>
In questo momento un rumore precipitato di passi
rimbombò nelle scale, la porta si aprì con fracasso, e
il disgraziato merciaio si slanciò nella camera ove si teneva
il consiglio.
</p>

<p>
— Ah! signori, gridò egli, salvatemi in nome del cielo,
salvatemi! vi sono là quattro uomini che vengono
ad arrestarmi: salvatemi!
</p>

<p>
Porthos e Aramis si alzarono.
</p>

<p>
— Un momento, gridò d'Artagnan, facendo loro segno
di rimettere nel fodero le spade per metà cavate: un
momento, qui non c'è bisogno di coraggio, ma di prudenza.
</p>

<p>
— Però, gridò Porthos, noi non lasceremo...
</p>

<p>
— Voi lascerete fare a d'Artagnan, disse Athos; egli è,
io lo ripeto, la testa forte di tutti noi, ed io, per conto
mio, io dichiaro che l'obbedisco. Fa ciò che vuoi
d'Artagnan.
</p>

<p>
In questo momento apparvero quattro guardie alla
porta dell'anticamera, e vedendo quattro moschettieri
in piedi con la spada al fianco, evitarono ad inoltrarsi
maggiormente.
</p>

<p>
— Entrate, signori, entrate, gridò d'Artagnan, voi
siete qui in casa mia, e noi qui siamo tutti servitori fedeli
del re e del ministro.
</p>

<p>
— Allora, signori, voi non vi opporrete alla esecuzione
degli ordini che noi abbiamo ricevuti? domandò
quello che sembrava il capo della squadra.
</p>

<p>
— Al contrario, signori, noi anzi vi presteremo mano
forte se il bisogno lo esige.
</p>

<p>
— E che cosa è dunque questo? brontolò Porthos.
</p>

<p>
— Tu sei uno stupido, disse Athos, silenzio!
</p>

<p>
— Ma voi mi avete promesso... disse a bassa voce il
povero merciaio.
</p>

<p>
— Noi non vi possiamo salvare che restando liberi,
rispose rapidamente e a bassa voce, d'Artagnan, e se
<span class="pagenum" id="Page_128">[128]</span>
noi facciamo atto di difendervi, noi saremo arrestati
con voi.
</p>

<p>
— Mi sembra, però...
</p>

<p>
— Venite, signori, venite, disse ad alta voce d'Artagnan,
io non ho nessun motivo per difendere il signore.
Io l'ho veduto oggi per la prima volta, e vi dirà ancora
egli stesso in quale occasione, per venire a reclamare
il prezzo del mio affitto. È vero, sig. Bonacieux?
rispondete!
</p>

<p>
— È la verità, gridò il merciaio, ma il sangue non
vi dice...
</p>

<p>
— Silenzio su di me e su i miei amici, silenzio sulla
regina soprattutto, oppure voi perderete tutti senza
neppur salvar voi. Andate, andate, signori, conducete
quest'uomo.
</p>

<p>
E d'Artagnan spinse il merciaio tutto stordito fra
le mani delle guardie, dicendogli:
</p>

<p>
— Voi siete un briccone, mio caro: voi venite a domandare
del danaro a me! a un moschettiere! in prigione!
signori, anche una volta, conducetelo in prigione
e custoditelo sotto chiave il più lungamente che sia
possibile ciò mi darà il tempo per pagarlo.
</p>

<p>
Gli sbirri si confondevano in ringraziamenti e conducevano
la loro preda.
</p>

<p>
Al momento che essi discendevano, d'Artagnan battè
sulla spalla del capo.
</p>

<p>
— E non berrò alla vostra salute e voi alla mia? disse
egli riempiendo due bicchieri di quel vino di Beaugency,
che egli aveva dalla liberalità del sig. Bonacieux.
</p>

<p>
— Sarà un onore per me, disse il capo degli sbirri,
e io accetto con riconoscenza.
</p>

<p>
— Dunque alla vostra, signore, come vi chiamate?
</p>

<p>
— Bois renard.
</p>

<p>
— Sig. Bois renard!
</p>

<p>
— Alla vostra, mio gentiluomo... come vi chiamate,
se vi piace!
</p>

<p>
<span class="pagenum" id="Page_129">[129]</span>
</p>

<p>
— D'Artagnan.
</p>

<p>
— Alla vostra salute sig. d'Artagnan!
</p>

<p>
— E sopra tutto questo, gridò d'Artagnan come trasportato
dal suo entusiasmo, a quella del re e del ministro.
</p>

<p>
Il capo degli sbirri avrebbe forse dubitato della
sincerità di d'Artagnan se il vino fosse stato cattivo;
ma il vino era buono, e ne fu convinto.
</p>

<p>
— Ma che diavolo di villania avete voi fatta? disse
Porthos allora quando il bargello in capo ebbe raggiunto
i suoi compagni, e che i quattro amici si ritrovarono
soli. Per bacco! quattro moschettieri lasciarsi
arrestare un disgraziato che viene a gettarsi in mezzo
a loro gridando aiuto! un gentiluomo bere con uno
sbirro!
</p>

<p>
— Porthos, disse Aramis, Athos ti ha prevenuto che
tu sei uno stupido, ed io pure sono del suo avviso.
D'Artagnan tu sei un grand'uomo, e quando tu sarai nel
posto del sig. de Tréville, io ti domanderò la tua protezione
per farmi avere un'Abbazia.
</p>

<p>
— Ah! io mi ci perdo, disse Porthos, voi approvate
ciò che ha fatto d'Artagnan?
</p>

<p>
— Lo credo bene, per bacco! disse Athos; non solo
io approvo ciò che egli ha fatto, ma me ne congratulo.
</p>

<p>
— E ora, signori, disse d'Artagnan senza darsi la pena
di spiegare la sua condotta a Porthos, tutti per uno,
e uno per tutti; questa è la nostra divisa non è vero?
</p>

<p>
— Però!... disse Porthos.
</p>

<p>
— Stendi la mano e giura! gridarono ad un tempo
Athos e Aramis.
</p>

<p>
Vinto dall'esempio e brontolando a bassa voce, Porthos
stese la mano, e i quattro amici ripeterono con una
sola voce la formula dettata da d'Artagnan:
</p>

<p>
«Tutti per uno, uno per tutti».
</p>

<p>
— Sta bene; che ciascuno ora si ritiri in casa sua,
<span class="pagenum" id="Page_130">[130]</span>
disse d'Artagnan, come se non avesse fatto in vita sua
altra cosa che comandare; e attenti, poichè da questo
momento eccoci alle prese col ministro.
</p>

<div class="chapter">
<h2 id="cap10">CAPITOLO X.
<span class="smaller">UNA TRAPPOLA DA SORCI DEL SECOLO XVII</span></h2>
</div>

<p>
L'invenzione della trappola non data dai nostri giorni;
da che le società, nel costituirsi, ebbero inventata
una polizia qualunque, questa polizia a sua volta inventò
le trappole.
</p>

<p>
Siccome forse i nostri lettori non si sono ancora famigliarizzati
col gergo della strada di Gerusalemme, e
che questa è la prima volta, dopo quindici anni, che
noi scriviamo, che noi impieghiamo questa parola applicata
a questa cosa, spieghiamo loro cosa è una trappola
da sorci.
</p>

<p>
Quando, in una casa qualunque, si è arrestato un
individuo sospetto di un delitto qualsiasi, si tiene secreto
l'arresto; si pongono quattro o cinque uomini in
imboscata nella prima camera; si apre la porta a tutti
quelli che battono, la si richiude dietro di loro, e si
arrestano; in questo modo, in capo a due o tre giorni,
si ha nelle mani quasi tutte le persone famigliari dello
stabile.
</p>

<p>
Ecco che cosa è una trappola da sorci.
</p>

<p>
Fu dunque fatta una trappola nell'appartamento di
mastro Bonacieux, e chiunque vi comparve fu preso e
interrogato dagli agenti dei ministro. Va senza dire
che, siccome una entrata particolare metteva al primo
piano, che abitava d'Artagnan, quelli che venivano
da lui erano esenti da ogni visita.
</p>

<p>
D'altronde i tre moschettieri soltanto vi venivano;
essi si erano messi sulle ricerche ciascuno dalla sua parte,
e non avevano nè ritrovato nè scoperto niente;
<span class="pagenum" id="Page_131">[131]</span>
Athos era stato eziandio a muovere delle interrogazioni
al sig. de Tréville, cosa che visto il mutismo abituale
del degno moschettiere, aveva molto meravigliato
il suo capitano. Ma il sig. de Tréville non sapeva
niente, se non che l'ultima volta che aveva veduto il
ministro, il re e la regina, il ministro aveva l'aria molto
concentrata, che il re era molto inquieto, e che il
rosso degli occhi della regina indicava che ella aveva
vegliato e pianto. Ma questa ultima circostanza lo aveva
ben poco colpito; la regina, dopo il suo matrimonio,
vegliava e piangeva molto.
</p>

<p>
Il sig. de Tréville raccomandò in ogni caso ad Athos
il servizio del re, e soprattutto quello della regina,
pregando di fare la medesima raccomandazione ai suoi
camerati. In quanto a d'Artagnan egli non si moveva
da casa sua. Egli aveva convertita la sua camera in un
osservatorio. Dalle finestre egli vedeva giungere quelli
che venivano a farsi prendere; poi, siccome aveva levato
un quadrello dal pavimento e forato un buco nel
palco, dimodochè una semplice intonacatura lo separava
dalla camera di sotto ove si facevano gli interrogatorii,
ed egli intendeva tutto ciò che si faceva dagli
inquisitori e dagli accusati.
</p>

<p>
Gli interrogatorii erano preceduti da una perquisizione
minutissima operata sulla persona arrestata; le
domande erano sempre concepite così:
</p>

<p>
«La signora Bonacieux vi ha ella consegnato qualche
cosa per suo marito o per qualche altra persona?
</p>

<p>
«Il signor Bonacieux vi ha egli consegnato qualche
cosa per sua moglie o per qualche altra persona?
</p>

<p>
«L'uno e l'altro vi hanno essi fatta alcuna confidenza
a viva voce?»
</p>

<p>
— Se essi sapessero qualche cosa, essi non interrogherebbero
così, disse a se stesso d'Artagnan. Ora che
cosa cercano di sapere? se il duca di Buckingham si ritrova
<span class="pagenum" id="Page_132">[132]</span>
a Parigi, se egli ha avuto o se egli deve avere
qualche abboccamento con la regina.
</p>

<p>
D'Artagnan si fermò a questa idea, che, dopo tutto
ciò che aveva inteso, non mancava di probabilità.
</p>

<p>
Frattanto la trappola era in permanenza, e la vigilanza
di d'Artagnan egualmente.
</p>

<p>
La sera dell'indomani dall'arresto del povero Bonacieux,
quando Athos aveva lasciato d'Artagnan per
portarsi presso il sig. de Tréville, stando per sonare
le nove ore, e quando Planchet, che non aveva fatto
ancora il letto, cominciava le sue faccende, s'intese
battere alla porta della strada; subito dopo questa
porta si aprì e si richiuse, qualcuno era venuto a cadere
in trappola.
</p>

<p>
D'Artagnan si slanciò verso il luogo in cui avea tolto
la pietra, si stese col ventre a terra e ascoltò.
</p>

<p>
Ben presto si sentirono delle strida, quindi dei gemiti
che si cercava di soffocare. Non si trattava di interrogatorio.
</p>

<p>
— Diavolo! disse a se stesso d'Artagnan, mi sembra
che questa sia una donna; la frugano, ella resiste, le
usano violenze. Ah! miserabili!
</p>

<p>
E d'Artagnan, ad onta della sua prudenza, si tratteneva
a gran stento per non mischiarsi alla scena che
accadeva sotto di lui.
</p>

<p>
— Ma io vi dico che sono la padrona della casa, signori,
io vi dico che sono la moglie di Bonacieux, io
vi dico che sono al servizio della regina e che appartengo
a lei! gridava la disgraziata donna.
</p>

<p>
— La signora Bonacieux! mormorò d'Artagnan, sarei
io abbastanza felice per aver ritrovato tutto ciò
che altri cercano?
</p>

<p>
— È precisamente voi che noi aspettavamo, ripresero
gl'interrogatori.
</p>

<p>
La voce divenne più soffocata. Un movimento tumultuoso
si ripercosse sul palco di legno. La vittima
<span class="pagenum" id="Page_133">[133]</span>
resisteva tanto, quanto può resistere una donna a quattro
uomini.
</p>

<p>
— Perdono, signore, perdono...! mormorò la voce
che non fece più sentire che suoni inarticolati.
</p>

<p>
— Essi la legano, essi forse la trascineranno! gridò
d'Artagnan, raddrizzandosi come una molla. La mia
spada! buono, essa è al mio fianco. Planchet!
</p>

<p>
— Signore.
</p>

<p>
— Corri a cercare Athos, Porthos e Aramis. L'uno
dei tre sarà certamente in casa, forse saranno rientrati
tutti e tre. Che essi prendano le armi, che vengano,
che accorrano. Ah! ora mi ricordo! Athos è dal signor
de Tréville.
</p>

<p>
— Ma dove andate voi signore? dove andate?
</p>

<p>
— Io discendo dalla finestra, gridò d'Artagnan, per
fare più presto! tu, rimetti la pietra, accomoda il pavimento,
sorti dalla porta, e corri dove io ti ho detto.
</p>

<p>
— Oh! signore, signore, voi vi ucciderete, gridò
Planchet.
</p>

<p>
— Taci imbecille! disse d'Artagnan.
</p>

<p>
E, aggrappandosi con la mano allo stipite della finestra,
si lasciò cadere dal primo piano, che fortunatamente
non era molto alto, senza farsi nemmeno una
sgraffiatura. Andò subito dopo a battere alla porta
mormorando:
</p>

<p>
— Io pure vado a farmi prendere in trappola, ma disgraziati
quei gatti che prenderanno simili sorci.
</p>

<p>
Appena il martello ebbe ripercosso sotto la mano
del giovane, che il tumulto cessò, che alcuni passi si
avvicinarono, che la porta si aprì, e che d'Artagnan
colla spada sguainata si slanciò nell'appartamento di
mastro Bonacieux, la di cui porta, senza dubbio mossa
dalle suste, si richiuse da se stessa dietro a lui.
</p>

<p>
Allora quelli che abitavano ancora la disgraziata casa
di Bonacieux, ed i vicini più prossimi, intesero delle
grandi grida, un pestìo, un percuotersi di spade ed
<span class="pagenum" id="Page_134">[134]</span>
uno strepito prolungato di mobili. Quindi, un momento
dopo, quelli che, sorpresi da questo rumore, si erano
messi dalle finestre per conoscere la causa, poterono
vedere la porta aprirsi e quattro uomini vestiti di
nero, non sortire, ma slanciarsi come corvi infuriati
lasciando per terra e agli angoli dei pezzi di penne delle
loro ali, vale a dire dei brani dei loro vestiti, e degli
avanzi dei loro mantelli.
</p>

<p>
D'Artagnan era vincitore, bisogna però dirlo, senza molta
pena, perchè un solo di quei birri era armato
e si difendeva ancora per sola formalità. Egli è però
vero che gli altri tre avevano cercato di accoppare
il giovane colle sedie, gli scanni e la terraglia; ma due
o tre sgraffiature fatte colla spadaccia del Guascone li
avevano spaventati. Dieci minuti erano stati sufficienti
a questa sconfitta, e d'Artagnan era rimasto padrone
del campo di battaglia.
</p>

<p>
I vicini che avevano aperte le loro finestre col sangue
freddo particolare agli abitanti di Parigi in quei
tempi di sommosse e di risse perpetue, le richiusero
dappoichè ebbero veduto fuggire i quattro uomini neri;
il loro istinto loro indicava che pel momento tutto
era finito.
</p>

<p>
D'altronde si faceva tardi, e, allora come adesso, si
andava a letto di buon'ora nel quartiere del Luxembourg.
</p>

<p>
D'Artagnan, rimasto solo con la sig. Bonacieux, si
voltò verso di lei. La povera donna era rovesciata sopra
un sofà e mezzo svenuta. D'Artagnan l'esaminò
con un rapido colpo d'occhio.
</p>

<p>
Era una graziosa donna di venticinque ai ventisei
anni, bruna, cogli occhi blu, col naso un tantino rialzato,
i denti ammirabili, un colorito marmorizzato di
color rosa e opale. Là però si fermavano i segni che potevano
farla confondere con una gran dama: le mani
erano bianche, ma senza finezza di forme; i piedi non
<span class="pagenum" id="Page_135">[135]</span>
annunziavano la donna di qualità. Fortunatamente
d'Artagnan non era ancor giunto a preoccuparsi di
questi dettagli.
</p>

<p>
Nel mentre che d'Artagnan esaminava la sig. Bonacieux,
e, come abbiam detto non era ancora giunto ai
piedi, egli vide in terra un fazzoletto di fina battista,
che egli raccolse, secondo la sua abitudine; e ad un
angolo del quale riconobbe la stessa cifra che aveva veduta
nel fazzoletto che per poco non fu causa che si
tagliasse la gola con Aramis.
</p>

<p>
Da quel tempo d'Artagnan non si fidava dei fazzoletti
con lo stemma, egli rimise dunque quello che aveva
raccolto nella saccoccia della sig. Bonacieux.
</p>

<p>
In questo momento la sig. Bonacieux riprendeva i
suoi sensi. Ella aprì gli occhi, guardò con terrore intorno
a lei, vide che l'appartamento era vuoto, e che
ella era sola col suo liberatore. Ella gli stese subito le
mani sorridendo. La sig. Bonacieux aveva il più grazioso
sorriso del mondo.
</p>

<p>
— Ah! signore, disse ella, siete voi che mi avete salvata?
permettetemi che io vi ringrazii.
</p>

<p>
— Signora, disse d'Artagnan, io non ho fatto che
quello che avrebbe fatto qualunque altro gentiluomo
nel mio posto: voi dunque non mi dovete alcun ringraziamento.
</p>

<p>
— Sia pure, signore, sia pure, io spero potervi provare
che voi non avete reso servigio ad un'ingrata.
Ma che cosa dunque volevano da me quegli uomini,
che in sulle prime io presi per ladri? e perchè il sig.
Bonacieux non è egli qui?
</p>

<p>
— Signora questi uomini erano molto più pericolosi
di quello che potevano essere dei ladri, poichè erano
agenti del ministro; e in quanto a vostro marito,
signora Bonacieux, egli non si ritrova qui, perchè ieri
sono venuti a prenderlo per condurlo alla Bastiglia.
</p>

<p>
— Mio marito alla Bastiglia! gridò la signora Bonacieux;
<span class="pagenum" id="Page_136">[136]</span>
oh! mio Dio, e che cosa ha dunque fatto? povero
e caro uomo! egli pure è innocente!
</p>

<p>
E qualche cosa come un sorriso comparve sulla figura
ancora spaventata della giovane donna.
</p>

<p>
— Che cosa ha fatto signora? disse d'Artagnan, io
credo che il solo suo delitto sia quello di avere la fortuna
ad un tempo e la disgrazia di essere vostro marito.
</p>

<p>
— Ma, signore, voi dunque sapete...?
</p>

<p>
— Io so che voi siete stata rapita, signora.
</p>

<p>
— E da chi? lo sapete voi? oh! se voi lo sapete, ditemelo.
</p>

<p>
— Da un uomo dai quaranta ai cinquanta anni, coi
capelli neri, colorito fosco e una cicatrice sulla tempia
sinistra.
</p>

<p>
— È lui, è lui: ma il suo nome?
</p>

<p>
— Ah! il suo nome? è appunto quello che io non so.
</p>

<p>
— E mio marito sapeva egli che io era stata rapita?
</p>

<p>
— Egli ne era stato avvisato per mezzo di una lettera
che gli aveva scritto il vostro stesso rapitore.
</p>

<p>
— Ed egli sospettava, domandò la signora Bonacieux
con imbarazzo, la causa di questo rapimento?
</p>

<p>
— Egli l'attribuiva, io credo, ad una causa di politica.
</p>

<p>
— Io ne ho dubitato sulle prime, ed ora la penso
come lui. Così adunque questo caro Bonacieux non ha
sospettato di me un solo istante?
</p>

<p>
— Ah! ben lontano da questo, signora, egli era troppo
orgoglioso della vostra saggezza e soprattutto del
vostro amore.
</p>

<p>
Un secondo sorriso quasi impercettibile sfiorò le rosee
labbra della bella giovane sposa.
</p>

<p>
— Ma, continuò d'Artagnan, e come avete potuto
fuggire?
</p>

<p>
— Io ho profittato di un momento in cui mi hanno
lasciata sola, e siccome sapeva fino da questa mattina
<span class="pagenum" id="Page_137">[137]</span>
che cosa pensare del mio rapimento, coll'aiuto dei
miei drappi, io sono discesa dalla finestra; allora credendo
che mio marito fosse qui, io sono accorsa.
</p>

<p>
— Per mettervi sotto la sua protezione?
</p>

<p>
— Oh! no, povero e caro uomo, io sapeva bene che
egli era incapace di difendermi; ma siccome egli poteva
servirmi in qualche altra cosa, io voleva prevenirlo.
</p>

<p>
— Di che?
</p>

<p>
— Oh! questo non è mio secreto e perciò non posso
dirvelo.
</p>

<p>
— D'altronde, disse d'Artagnan, (perdono, signora,
che quantunque semplice guardia, io vi richiami
alla prudenza) d'altronde credo che qui non siamo in
luogo opportuno per fare delle confidenze. Gli uomini
che io ho messi in fuga ritorneranno ben presto con un
rinforzo, e, se essi ci ritrovano qui, noi siamo perduti.
È vero che io ho fatto avvisare tre dei miei amici,
ma chi sa se sono stati ritrovati in casa.
</p>

<p>
— Sì, sì, voi avete ragione, gridò la signora Bonacieux
spaventata; fuggiamo, salviamoci!
</p>

<p>
A queste parole ella passò il suo braccio sotto quello
di d'Artagnan e lo trascinò vivamente.
</p>

<p>
— Ma dove fuggire? disse d'Artagnan, ove salvarci?
</p>

<p>
— Prima allontaniamoci da questa casa, quindi poi
vedremo.
</p>

<p>
E i due giovani, senza darsi la pena di chiudere la
porta discesero rapidamente la strada Fossoyeurs, innoltraronsi
nella strada Fosser-Monsieur-le-Prince e
non si fermarono che alla piazza S. Sulpicio.
</p>

<p>
— E ora, che cosa faremo noi? domandò d'Artagnan,
ed ove volete voi che io vi conduca?
</p>

<p>
— Sono molto imbarazzata a rispondervi, io ve lo
confesso, disse la signora Bonacieux; la mia intenzione
era di far prevenire il sig. Laporte da mio marito,
affinchè il signor Laporte potesse dirci precisamente
<span class="pagenum" id="Page_138">[138]</span>
ciò che è accaduto al Louvre in questi tre giorni, e se
vi è nessun pericolo per me di presentarmivi?
</p>

<p>
— Ma io, disse d'Artagnan, io posso andare a prevenire
il sig. Laporte.
</p>

<p>
— Senza dubbio, soltanto vi è una disgrazia: ed è,
che il sig Bonacieux è conosciuto al Louvre, e si lascia
passare, nel mentre che voi non siete conosciuto,
e vi si chiuderebbe la porta.
</p>

<p>
— Ahi bah! disse d'Artagnan; voi avrete bene una
qualche porta secreta del Louvre, un portinaro che vi
sia affezionato, e che mercè una parola d'ordine...
</p>

<p>
La sig. Bonacieux guardò fissamente il giovane.
</p>

<p>
— E se io vi dicessi questa parola d'ordine, diss'ella,
la dimentichereste voi subito dopo che ve ne siete
servito?
</p>

<p>
— Parola d'onore, fede di gentiluomo! disse d'Artagnan
con un accento, sulla veracità del quale non v'era
da sbagliarsi.
</p>

<p>
— Tenete, io vi credo; voi avete l'aspetto di un bravo
giovane. D'altronde la vostra fortuna può forse dipendere
dal vostro affezionamento.
</p>

<p>
— Io farò senza promessa e di coscienza tutto ciò che
potrò fare per servire il re e per rendermi gradito alla
regina, disse d'Artagnan; disponete dunque di me
come di un amico.
</p>

<p>
— Ma dove mi metterete in questo tempo?
</p>

<p>
— Non avete voi una persona presso cui il sig. Laporte
possa venirvi a prendere?
</p>

<p>
— No, io non voglio fidarmi di nessuno.
</p>

<p>
— Aspettate; disse d'Artagnan, noi siamo alla porta
di Athos. Sì, è quella.
</p>

<p>
— Chi è questo Athos?
</p>

<p>
— È uno dei miei amici.
</p>

<p>
— Ma, se egli è in casa sua, e che mi vede?...
</p>

<p>
— Egli non v'è, ed io porterò meco la chiave dopo
avervi chiusa nel suo appartamento.
</p>

<p>
<span class="pagenum" id="Page_139">[139]</span>
</p>

<p>
— Ma se egli ritorna?
</p>

<p>
— Egli non ritornerà! d'altronde gli verrà detto che
io ho condotto una donna, e che questa donna è nelle
sue stanze.
</p>

<p>
— Ma ciò mi comprometterà moltissimo, sapete voi?
</p>

<p>
— Che importa! voi non siete conosciuta; d'altronde
noi siamo in una situazione da dover passare sopra
queste convenienze.
</p>

<p>
— Andiamo adunque da questo vostro amico. Ove
sta egli?
</p>

<p>
— Strada Ferou, a due passi di qui.
</p>

<p>
— Andiamo.
</p>

<p>
E tutti e due ripresero la loro corsa. Come lo aveva
preveduto d'Artagnan, Athos non era in casa; egli prese
la chiave che si aveva l'abitudine di consegnarli come
ad un amico di famiglia, salì la scala introdusse la
signora Bonacieux nel piccolo appartamento di cui abbiamo
già fatta la descrizione.
</p>

<p>
— Voi siete, in casa vostra, diss'egli, aspettate, chiudete
la porta per di dentro e non aprite ad alcuno, ammenochè
non sentiate batter tre colpi così.
</p>

<p>
Egli battè tre volte, due colpi vicini l'uno all'altro
ed abbastanza forti, e un colpo distante e più leggero.
</p>

<p>
— Sta bene, disse la sig. Bonacieux. Ora sta a me
il darvi le mie istruzioni.
</p>

<p>
— Ascolto.
</p>

<p>
— Presentatevi alla porta secreta del Louvre dalla
parte dalla strada l'Echelle, e domandate di Germano.
</p>

<p>
— Sta bene; e poi?
</p>

<p>
— Egli vi domanderà ciò che volete; voi gli risponderete
con queste due parole, <i>Tours</i> e <i>Brusselle</i>. Egli,
si metterà subito ai vostri ordini.
</p>

<p>
— E cosa dovrò io ordinargli?
</p>

<p>
— Di andare a cercare il signor Laporte, il cameriere
della regina.
</p>

<p>
<span class="pagenum" id="Page_140">[140]</span>
</p>

<p>
— E quando sarà stato a cercarlo, e che il sig. Laporte
sarà venuto?
</p>

<p>
— Voi me lo invierete.
</p>

<p>
— Sta bene; ma dove e come vi rivedrò io?
</p>

<p>
— Avete molta premura a rivedermi?
</p>

<p>
— Certamente.
</p>

<p>
— Ebbene riposate su me di questa cura e siate
tranquillo.
</p>

<p>
— Io conto sulla vostra parola.
</p>

<p>
— Contatevi.
</p>

<p>
D'Artagnan salutò la sig. Bonacieux, lanciandole lo
sguardo più amoroso che gli fu possibile di concentrare
sulla di lei piccola e graziosa persona, e nel mentre
che egli discendeva la scala, intese la porta chiudersi
dietro a lui a doppio giro. In due salti fu al Louvre,
sonavano le dieci ore quando egli giunse alla porta secreta
dell'Echelle. Tutti gli avvenimenti che noi abbiamo
raccontati erano accaduti in una mezz'ora. Tutto
passò come lo aveva annunziato la sig. Bonacieux.
Alla parola d'ordine convenuta, Germano s'inchinò;
dieci minuti dopo Laporte era nel corridoio; in due parole
d'Artagnan lo mise al fatto e gl'indicò ove era
la sig. Bonacieux. Laporte si assicurò per due volte
dell'esattezza dell'indirizzo e partì correndo. Però, non
appena ebbe fatti dieci passi che ritornò addietro.
</p>

<p>
— Giovane, diss'egli a d'Artagnan; un consiglio.
</p>

<p>
— Quale?
</p>

<p>
— Voi potreste essere molestato per ciò che è accaduto.
</p>

<p>
— Voi lo credete?
</p>

<p>
— Sì, avete voi qualche amico che abbia il suo orologio
a pendolo che vada tardi?
</p>

<p>
— Ebbene!
</p>

<p>
— Andatelo a ritrovare affinchè egli possa testimoniare
che voi eravate da lui a nove ore e mezza. Con
termine di tribunale questa si chiama un'<i>alibi</i>.
</p>

<p>
<span class="pagenum" id="Page_141">[141]</span>
</p>

<p>
D'Artagnan trovò il consiglio prudente; egli si mise
le sue gambe in collo, e giunse presso il sig. de Tréville;
ma invece di passare nel salotto con tutta la società,
egli chiese di entrare nel suo gabinetto. Siccome
d'Artagnan era uno fra quelli che più frequentavano
il palazzo, non gli si fece alcuna difficoltà di arridere
alla sua domanda, e si andò e prevenire il sig.
de Tréville che il suo giovane compatriota, avendo
qualche cosa d'importante da dirgli, chiedeva un'udienza
particolare. Cinque minuti dopo, il sig. de Tréville
domandò a d'Artagnan cosa poteva fare per servirlo,
e qual cosa gli procurava una sua visita in un'ora
così tarda.
</p>

<p>
— Perdono, signore, disse d'Artagnan che aveva approfittato
del momento in cui era rimasto solo per mandarne
indietro l'orologio di tre quarti d'ora, ma io
ho pensato che, non essendo che nove ore e venticinque
minuti, fosse ancor tempo di potermi presentare
da voi.
</p>

<p>
— Nove ore e venticinque minuti? grido il signor
de Tréville guardando il pendolo; ma questo è impossibile.
</p>

<p>
— Guardate, piuttosto, signore, disse d'Artagnan,
ecco là chi fa fede.
</p>

<p>
— È giusto, disse il sig. de Tréville, io avrei creduto
che fosse più tardi. Ma vediamo cosa volete dirmi?
</p>

<p>
Allora d'Artagnan fece al signor de Tréville una
lunga storia sulla regina. Gli espose i timori che egli
avea concepiti in riguardo a Sua Maestà, gli raccontò
ciò che egli aveva inteso dire dei progetti del ministro
sul conto di Buckingham, e tutto ciò con una tranquillità
ed una calma di cui il sig. de Tréville ne fu
tanto meglio ingannato, in quanto che egli stesso, come
abbiamo detto, aveva rimarcato esservi qualche disappunto
nuovo fra il ministro, il re e la regina. Quando
sonarono le dieci d'Artagnan lasciò il sig. de Tréville,
<span class="pagenum" id="Page_142">[142]</span>
che lo ringraziò delle sue informazioni, e gli raccomandò
di aver sempre a cuore il servizio del re e
della regina, e rientrò nel salone. Ma quando d'Artagnan
si trovò in fondo alle scale si ricordò che aveva
dimenticata la sua mazza; in conseguenza egli rimontò
precipitosamente, rientrò nel gabinetto, con un giro
di dito rimise il pendolo alla sua vera ora, affinchè
nell'indomani non avessero ad accorgersi che era stato
spostato, e sicuro oramai di avere un testimonio per
provare il suo <i>alibi</i>, ridiscese la scala e si ritrovò ben
presto sulla strada.
</p>

<div class="chapter">
<h2 id="cap11">CAPITOLO XI.
<span class="smaller">L'INTRIGO SI ANNODA</span></h2>
</div>

<p>
Fatta la sua visita al sig. de Tréville, d'Artagnan
prese tutto pensieroso la strada più lunga per ritornarsene
a casa.
</p>

<p>
A che cosa pensava d'Artagnan, che in tal guisa si
allontanava dalla sua strada guardando le stelle del
cielo, ora sospirando ora ridendo?
</p>

<p>
Egli pensava alla sig. Bonacieux. Per un alunno moschettiere,
la giovane sposa era quasi un amoroso ideale.
Bella, misteriosa, iniziata in quasi tutti i secreti
della corte che riverberavano tanta graziosa gravità
sugli affabili di lei lineamenti, era sospettata di non
essere insensibile, cosa che forma un'attrattiva irresistibile
per gli amanti novizi; di più, d'Artagnan l'aveva
liberata dalle mani dei suoi demoni che volevano
frugarla e maltrattarla, e questo importante servizio
aveva stabilito fra lei e lui uno di quei sentimenti di
riconoscenza che tanto più facilmente prendono un carattere
più tenero.
</p>

<p>
D'Artagnan si vedeva già, tanto i sogni camminano
presto sulle ali della immaginazione! si vedeva già accostato
<span class="pagenum" id="Page_143">[143]</span>
da un messaggere della giovane sposa che gli
rimetteva qualche biglietto di appuntamento, una catena
d'oro, un diamante ec. Noi abbiamo detto che i
giovani cavalieri ricevevano senza vergognarsi dei danari
dai re, aggiungiamo che in quei tempi di corrotta
morale, essi non avevano maggior vergogna sul conto
delle loro amiche, e queste lasciavano lor sempre
dei preziosi e durevoli ricordi, come se esse avessero
tentato di conquistare la fragilità dei loro sentimenti
colla solidità dei loro regali.
</p>

<p>
Allora si faceva la sua carriera per mezzo delle donne
senza arrossire. Quelle che non eran che belle, andavano
superbe della loro bellezza, e di là veniva senza
dubbio il proverbio: la più bella giovane riporta la
palma e domina le volontà; quelle che erano ricche profondevano
inoltre una parte del loro danaro, e si potrebbe
citare un buon numero di eroi di quell'epoca
galante che non avrebbero guadagnato nè i loro speroni
in sulle prime, nè le loro battaglie in seguito, senza
la borsa più o meno piena che la loro amica attaccava
all'arcione della loro sella.
</p>

<p>
D'Artagnan non possedeva niente, l'esitazione del
provinciale, vernice leggera, fiore effimero, amo da
pesca, si era evaporata al vento dei consigli poco ortodossi
che i tre moschettieri davano al loro amico.
D'Artagnan seguendo lo strano costume del tempo si riguardava
a Parigi come in campagna, e ciò nè più ne
meno che nelle Fiandre: lo Spagnuolo laggiù, la donna
qui, dappertutto vi è un nemico da combattere, delle
contribuzioni da cogliere.
</p>

<p>
Ma diciamolo, in questo momento d'Artagnan era
commosso da un sentimento più nobile e disinteressato.
Il merciaio gli aveva detto che egli era ricco; il giovane
aveva potuto indovinare che con uno sciocco, come
il sig. Bonacieux, doveva essere la donna che doveva
tenere la chiave della borsa. Ma tutto ciò non aveva
<span class="pagenum" id="Page_144">[144]</span>
influito niente sul sentimento prodotto dalla vista
della signora Bonacieux, e l'interesse era rimasto
quasi del tutto estraneo a questo principio d'amore
che ne era stato la conseguenza. Noi diciamo quasi del
tutto, perchè l'idea che una giovane bella, graziosa,
spiritosa, e nello stesso tempo ricca, non toglie niente
a questo principio di amore, anzi al contrario lo corrobora.
Vi è nel bene stare una folla di premure e di
capricci aristocratici che vanno d'accordo con la bellezza.
Una calza fina e bianca, una veste di seta, uno
sciallo di merletti, una bella scarpa al piede, un nastro
nuovo sulla testa, non fanno bella una donna brutta,
ma fanno più bella una donna bella; senza contare le
mani che guadagnano in tutto questo, le mani, particolarmente
nelle donne, hanno bisogno di restare oziose
per restare belle. Quindi d'Artagnan, come lo sa
benissimo il lettore al quale non abbiamo tenuto nascosto
lo stato della sua fortuna, d'Artagnan non era
milionario; egli sperava bene di divenirlo un giorno,
ma il tempo che egli si prefiggeva da se stesso per
questo felice cambiamento era molto lontano. Frattanto,
quale disperazione di vedere una donna che si ama
desiderare quei mille niente di cui le femmine compongono
la loro felicità e di non poterle dare questi mille
niente! almeno quando la donna è ricca e che l'amante
non lo è, ciò che egli non può offrirle, ella se lo offre
da se stessa, e quantunque ordinariamente sia col denaro
del marito che ella si procura questi godimenti,
è difficile che sia a lui che ne venga la riconoscenza.
</p>

<p>
Quindi d'Artagnan, disposto ad essere l'amante più
tenero, era frattanto l'amante più affezionato, in mezzo
ai suoi progetti amorosi sulla moglie del merciaio,
egli non dimenticava i suoi. La bella signora Bonacieux
era donna da condurre al passeggio sulla spianata
di S. Dionigi, o alla fiera di S. Germano in compagnia
d'Athos, Porthos e di Aramis ai quali d'Artagnan
<span class="pagenum" id="Page_145">[145]</span>
sarebbe stato superbo di poter mostrare una tal conquista.
Quando uno poi ha camminato lungamente, viene
la fame; d'Artagnan da qualche tempo aveva fatto osservazione
a questo. Si sarebbero fatti di quei piccoli
pranzi graziosi in cui da una parte si tocca la mano all'amico
e dall'altra il piede all'amica. Finalmente, nei
momenti pressanti, nelle posizioni estreme, d'Artagnan
sarebbe il salvatore dei suoi amici.
</p>

<p>
E il signor Bonacieux, che d'Artagnan aveva spinto
nelle mani degli sbirri rinnegandolo ad alta voce e promettendogli
a bassa voce di salvarlo? noi dobbiamo confessare
ai nostri lettori che d'Artagnan non vi pensava
in alcun modo; e che se egli vi pensava era per dire
che egli stava bene dov'era, qualunque fosse il luogo.
L'amore è la più egoista di tutte le passioni.
</p>

<p>
Frattanto i nostri lettori si assicurino che, se d'Artagnan
dimentica il suo ospite, o fa sembianza di dimenticarlo
sotto il pretesto che non sa ove lo hanno
condotto, noi non lo dimentichiamo e noi sappiamo dove
egli è. Ma pel momento facciamo come l'amoroso
Guascone. In quanto al degno merciaio noi vi ritorneremo
più tardi.
</p>

<p>
D'Artagnan riflettendo ai suoi futuri amori ora parlando
alla luna, ora sorridendo alle stelle, risaliva la
strada di Cerca mezzogiorno o Caccia-mezzogiorno, come
si chiamava allora. Quando egli si ritrovò nel quartiere
di Aramis, gli venne idea di andare a fare una visita
al suo amico per dargli qualche spiegazione sui
motivi che gli aveva fatto inviare Planchet con l'invito
di portarsi immediatamente alla trappola. Ora, se
Aramis si era ritrovato in casa quando Planchet vi era
venuto, egli era senza dubbio accorso alla strada Fossoyeurs,
non trovandovi forse alcuno se non che i suoi
compagni, non avevano dovuto sapere nè l'uno nè gli
altri ciò che questo voleva dire. Questo incomodo adunque
<span class="pagenum" id="Page_146">[146]</span>
meritava una spiegazione; ecco ciò che diceva a se
stesso d'Artagnan ad alta voce.
</p>

<p>
Poi sotto voce diceva che per lui sarebbe stata una
occasione di parlare della piccola e bella Bonacieux, di
cui il suo spirito, se non il suo cuore ne era già tutto
pieno. Non è sul conto di un primo amore che abbisogni
di domandare secretezza. Questo primo amore è
accompagnato da una gioia sì grande che bisogna che
questa gioia straripi, senza di che ella vi soffocherebbe.
</p>

<p>
Da più di due ore Parigi era tetro e cominciava ad
essere deserto; cominciavano a suonare le undici ore
a tutti gli orologi del sobborgo S. Germano, faceva un
tempo dolce. D'Artagnan seguiva una stradella situata
nel luogo ove in oggi passa la strada d'Assas; respirando
le emanazioni imbalsamate che venivano col vento
dalla strada di Vaugirard e che erano inviate dai giardini
rinfrescati dalla rugiada della sera e dalla brezza
della notte. Da lungi si risonavano, assorditi però da
delle buone invetriate, i canti di alcune bettole, sparse
nella pianura. Giunto all'estremità della stradella,
d'Artagnan voltò a sinistra. La casa che abitava Aramis
era posta fra la strada Cassette e la strada Servandoni.
</p>

<p>
D'Artagnan aveva appena oltrepassata la strada Cassette
e riconosceva già la porta della casa del suo amico,
nascosta dalle foglie e dalle piante di sicomori e di
clematidi che formavano un vasto tendinaggio dinanzi
ad essa, allorquando si accorse che qualche cosa a guisa
di un'ombra sortiva dalla strada Servandoni. Questo
qualche cosa era avviluppata in un mantello, e d'Artagnan
credè sulle prime che fosse un uomo; ma alla
piccolezza della statura, all'incertezza del portamento,
all'imbarazzo dei passi, egli riconobbe ben presto una
donna, quasi che non fosse stata ben sicura della casa
che cercava, alzava gli occhi per riconoscerla, si fermava,
<span class="pagenum" id="Page_147">[147]</span>
tornava addietro, poi ritornava ancora, D'Artagnan
fu intrigato.
</p>

<p>
— Se io andassi a offrire i miei servigi? pensò egli,
dal suo andamento si vede che è giovane; forse sarà
ancor bella. Oh! sì! Ma una donna che corre le strade
a quest'ora, certamente non sorte che per andare a
raggiungere il suo amante. Peste! se io andassi a disturbare
un appuntamento, questo sarebbe un cattivo
modo per entrare in relazione.
</p>

<p>
Frattanto la donna si avanzava sempre, contando le
case e le finestre. Che del resto non era cosa nè lunga
nè difficile. Non v'erano che tre fabbricati in quella
parte di strada e due sole finestre guardavano sulla
strada. Una era gialla, di un padiglione parallelo a
quello che occupava Aramis, l'altra era quella dello
stesso Aramis.
</p>

<p>
— Per bacco! disse a se stesso d'Artagnan, al quale
ritornava al pensiero la nipote del filosofo; per bacco!
sarebbe bella che questa colomba smarrita cercasse la
casa del nostro amico. Ma sull'anima mia quella vi rassomiglia
molto. Ah! mio caro Aramis, per questa volta
io voglio averne il cuore pulito.
</p>

<p>
E d'Artagnan si faceva più piccolo che poteva, si
celava nella parte più oscura della strada, vicino ad un
sedile di pietra situato nel fondo di una nicchia. La giovane
donna continuò ad avanzarsi, giacchè oltre la leggerezza
del suo camminare che l'aveva tradita, ella
aveva fatto sentire una tosse leggiera che denunziava
una delle voci le più fresche. D'Artagnan pensò che
questa tosse fosse un segnale.
</p>

<p>
Frattanto, sia che fosse stato risposto alla tosse con
un segnale equivalente che aveva fissato le irresoluzioni
della notturna cercatrice, sia che senza soccorso
estraneo ella avesse riconosciuto che era giunta alla
meta della sua corsa, ella si avvicinò risolutamente alla
<span class="pagenum" id="Page_148">[148]</span>
invetriata d'Aramis, e battè tre volte a intervalli
uguali col dito ricurvato.
</p>

<p>
— È precisamente all'alloggio d'Aramis, mormorò
d'Artagnan. Ah! sig. ipocrita vi rivoglio a disputare
di filosofia!
</p>

<p>
Non appena erano stati dati tre colpi, che gli sportelli
interni si aprirono, e che un lume comparve attraverso
l'invetriata.
</p>

<p>
— Ah! ah! fece l'osservatore, non per le porte, ma
per le finestre, ah! ah! la visita era aspettata. Andiamo,
l'invetriata si apre, e la dama entrerà con una
scalata. Benissimo.
</p>

<p>
Ma a gran meraviglia di d'Artagnan l'invetriata rimase
schiusa. Di più, il lume che aveva rischiarato per
un istante, disparve, e tutto rientrò nell'oscurità.
</p>

<p>
D'Artagnan pensò che ciò non poteva durare così
lungamente, e continuò a guardare con tutti i suoi occhi
e ad ascoltare con tutte le sue orecchie.
</p>

<p>
Egli aveva ragione; in capo a qualche secondo si fecero
sentire due colpi nell'interno. La giovine dalla
strada rispose con un sol colpo, e l'invetriata si apri
d'alquanto.
</p>

<p>
Si giudichi se d'Artagnan guardava ed ascoltava con
avidità.
</p>

<p>
Disgraziatamente il lume era stato trasportato in
un altro appartamento. Ma gli occhi del giovane si erano
abituati alla notte. D'altronde gli occhi dei Guasconi
hanno, a quanto si assicura, come quelli dei gatti,
la proprietà di vedere durante la notte.
</p>

<p>
D'Artagnan vide adunque che la giovane cavava di
saccoccia un oggetto bianco che ella spiegò vivamente
e che prese la forma di un fazzoletto spiegato, e di
questo oggetto ella ne fece rimarcare un angolo al suo
interlocutore.
</p>

<p>
Ciò richiamò al pensiero di d'Artagnan quel fazzoletto
che aveva ritrovato ai piedi della signora Bonacieux,
<span class="pagenum" id="Page_149">[149]</span>
il quale gli aveva ricordato quello ai piedi di
Aramis.
</p>

<p>
Che diavolo poteva dunque significare quel fazzoletto?
</p>

<p>
Posto dove era, d'Artagnan non poteva vedere il viso
d'Aramis, noi diciamo Aramis perchè il giovine non
metteva alcun dubbio che non fosse il suo amico che
parlava dall'interno colla dama nell'esterno; la curiosità
prevalse dunque sulla prudenza, e approfittando
della preoccupazione nella quale sembrava che la vista
del fazzoletto immergesse i due personaggi che abbiamo
messo in scena, egli sortì dal suo nascondiglio,
e lesto come il lampo, ma nascondendo il rumore dei
suoi passi, egli andò a collocarsi a un angolo del muro,
di dove il suo occhio poteva perfettamente penetrare
nell'interno dell'appartamento d'Aramis.
</p>

<p>
Giunto là, d'Artagnan per poco non mandò un grido
di sorpresa; non era Aramis che parlava con la notturna
visitatrice, ma un'altra donna. D'Artagnan ci vedeva
abbastanza per riconoscere soltanto le forme dei vestiti,
ma non a sufficienza per distinguere i lineamenti.
</p>

<p>
Nel medesimo istante, la donna dell'appartamento
cavò un secondo fazzoletto di saccoccia, e lo cambiò
con quello che le era stato mostrato. Furono quindi
pronunciate alcune parole fra le due donne, finalmente
l'invetriata si chiuse, la donna che si trovava nell'esterno
della finestra si voltò e venne a quattro passi da
d'Artagnan abbassando il cappuccio del suo mantello,
ma la precauzione era stata presa troppo tardi: d'Artagnan
aveva già riconosciuta la signora Bonacieux.
</p>

<p>
La sig. Bonacieux, il sospetto che avesse potuto essere
essa gli era già passato per lo spirito quando si
era cavato il fazzoletto di saccoccia; ma quale probabilità
che la sig. Bonacieux, che aveva mandato a chiamare
il signor Laporte per farsi ricondurre da lui al
Louvre, corresse per le strade di Parigi sola a undici
<span class="pagenum" id="Page_150">[150]</span>
ore e mezzo di sera col pericolo di essere rapita una
seconda volta?
</p>

<p>
Bisogna adunque che ciò fosse per un affare di molta
importanza. E quale affare importante può mai avere
una donna di venticinque anni? l'amore.
</p>

<p>
Ma, era per conto suo o per conto di un'altra persona
che ella si esponeva in simili pericoli? Ecco ciò
che il giovane si domandava a se stesso, chè il demonio
della gelosia di già gli mordeva il cuore nè più nè
meno, che ad un amante in titolo.
</p>

<p>
Del resto vi era un mezzo ben semplice per assicurarsi
ove andava la signora Bonacieux; questo era
di seguirla. Questo mezzo era sì semplice, che d'Artagnan
lo impiegò naturalmente per istinto.
</p>

<p>
Ma alla vista del giovane che si staccava dal muro,
come una statua dal suo nicchio, e al rumore dei passi
che ella sentiva dietro di se, la signora Bonacieux gettò
un piccolo grido e fuggì.
</p>

<p>
D'Artagnan le corse dietro. Non era per lui una cosa
difficile il raggiungere una donna imbarazzata nel
suo mantello. Egli la raggiunse adunque a un terzo
della strada in cui si era impegnata. La disgraziata era
spossata, non dalla fatica, ma dal terrore, e quando
d'Artagnan le posò la mano sulla spalla, ella cadde sopra
un ginocchio, gridando con voce soffocata:
</p>

<p>
— Uccidetemi se volete, ma voi non saprete niente.
</p>

<p>
D'Artagnan la rialzò passandole un braccio intorno
alla vita, ma siccome egli sentiva dal di lei peso che
ella era sul punto di svenirsi, si affrettò a rassicurarla
con proteste di attaccamento. Queste proteste non erano
niente per la sig. Bonacieux, perchè simili proteste
potevano ancora esser fatte colle più cattive intenzioni
del mondo, ma la voce era il tutto. La giovane sposa
credè riconoscere il suono di questa voce; ella riaprì
gli occhi gettò uno sguardo sull'uomo che le aveva fatta
<span class="pagenum" id="Page_151">[151]</span>
una sì gran paura, e riconoscendo d'Artagnan, ella
mandò un grido di gioia.
</p>

<p>
— Oh! siete voi, siete voi, diss'ella; grazie, mio Dio!
</p>

<p>
— Sì, sono io, disse d'Artagnan, io, che Dio ha inviato
per vegliare su voi.
</p>

<p>
— Era con questa intenzione che mi seguivate? domandò
con un sorriso pieno di civetteria la giovane il
di cui carattere alquanto faceto riprendeva il disopra,
e presso la quale erano scomparsi tutti i timori dal momento
che avea riconosciuto un amico in quello che
ella avea creduto un nemico.
</p>

<p>
— No, disse d'Artagnan; no, io lo confesso, non fu
che il caso che mi pose sulla vostra strada; io ho veduto
una donna battere alla finestra di uno dei miei
amici....
</p>

<p>
— Di uno dei vostri amici? interruppe la signora Bonacieux.
</p>

<p>
— Senza dubbio, Aramis è uno dei miei migliori amici.
</p>

<p>
— Aramis? e chi è costui?
</p>

<p>
— Andiamo via! ora mi direte che voi non conoscete
Aramis?
</p>

<p>
— Questa è la prima volta che sento pronunciare il
suo nome.
</p>

<p>
— È dunque la prima volta che voi venite in questa
casa?
</p>

<p>
— Senza dubbio.
</p>

<p>
— E voi non sapevate che ella fosse abitata da un
giovanotto?
</p>

<p>
— No.
</p>

<p>
— Da un moschettiere?
</p>

<p>
— Nemmeno.
</p>

<p>
— Non siete dunque venuta per cercar lui?
</p>

<p>
— No, menomamente. D'altronde voi lo avete ben
veduto: la persona con la quale io ho parlato era una
donna.
</p>

<p>
<span class="pagenum" id="Page_152">[152]</span>
</p>

<p>
— È vero; ma questa donna è un amica di Aramis?
</p>

<p>
— Io non ne so niente.
</p>

<p>
— Dal momento che alloggia in casa sua!
</p>

<p>
— Ciò non mi riguarda.
</p>

<p>
— Ma chi è ella?
</p>

<p>
— Oh! questo non è mio segreto.
</p>

<p>
— Cara signora Bonacieux, voi siete graziosa, ma
nello stesso tempo voi siete la donna più misteriosa...
</p>

<p>
— Forse ci perdo con questo?
</p>

<p>
— No, voi anzi siete adorabile.
</p>

<p>
— Allora datemi il vostro braccio.
</p>

<p>
— Ben volentieri: e ora?
</p>

<p>
— Ora conducetemi.
</p>

<p>
— E dove?
</p>

<p>
— Dove vado.
</p>

<p>
— Ma dove andate voi?
</p>

<p>
— Voi lo vedrete, poichè mi lascerete alla porta..
</p>

<p>
— Sarà necessario che vi aspetti?
</p>

<p>
— No, sarà inutile.
</p>

<p>
— Voi ritornate dunque sola?
</p>

<p>
— Forse sì forse no.
</p>

<p>
— Ma la persona che vi accompagnerà al ritorno sarà
ella un uomo, o una donna?
</p>

<p>
— Io non ne so ancora niente.
</p>

<p>
— Lo saprò ben io!
</p>

<p>
— In che modo?
</p>

<p>
— Io vi aspetterò per vedervi sortire.
</p>

<p>
— In questo caso addio!
</p>

<p>
— Come sarebbe a dire?
</p>

<p>
— Io non ho più bisogno di voi.
</p>

<p>
— Ma voi avevate reclamato...
</p>

<p>
— L'aiuto di un gentiluomo, e non la sorveglianza
di una spia.
</p>

<p>
— La parola è un poco dura?
</p>

<p>
<span class="pagenum" id="Page_153">[153]</span>
</p>

<p>
— Come si chiamano quelle persone che tengon dietro
alla gente loro malgrado?
</p>

<p>
— Indiscreti.
</p>

<p>
— La parola è troppo dolce.
</p>

<p>
— Andiamo, signora, io vedo bene che bisogna fare
a modo vostro.
</p>

<p>
— Perchè vi siete privato del merito di farlo subito?
</p>

<p>
— E che! non vi è nessun merito nel pentirsi?
</p>

<p>
— Ma vi pentite realmente?
</p>

<p>
— Non ne so niente io stesso. Ma ciò che io so, si è
che vi prometto di fare tutto ciò che vorrete, se voi
lasciate che vi accompagni fin dove andate.
</p>

<p>
— E voi dopo mi lascerete?
</p>

<p>
— Sì.
</p>

<p>
— Senza spiare la mia sortita.
</p>

<p>
— No.
</p>

<p>
— Parola d'onore!
</p>

<p>
— Fede da gentiluomo!
</p>

<p>
— Prendete il mio braccio allora e andiamo.
</p>

<p>
D'Artagnan offrì il suo braccio alla signora Bonacieux,
che vi si sospese per metà ridente, e per metà
tremante, e tutti e due raggiunsero l'estremità della
strada Arpa. Giunti là, la giovane parve esitare, come
aveva già fatto nella strada Vaugirard. Però a certi segni
ella sembrò ravvisare una porta, e avvicinandosi a
questa porta:
</p>

<p>
— Ora, signore, diss'ella, è qui, che ho le mie faccende;
mille grazie della vostra onorevole compagnia,
che mi ha salvato da tutti i pericoli ai quali sarei stata
esposta, se fossi stata sola; ora è il momento di
mantenere la vostra parola. Io sono arrivata alla mia
destinazione.
</p>

<p>
— E voi non avrete più niente a temere al ritorno?
</p>

<p>
— Io non avrò a temere che i ladri.
</p>

<p>
— Questi sono pure qualche cosa.
</p>

<p>
<span class="pagenum" id="Page_154">[154]</span>
</p>

<p>
— Che mi potrebbero prendere? non ho meco un
soldo.
</p>

<p>
— Voi dimenticate questo bel fazzoletto ricamato
con lo stemma...
</p>

<p>
— Quale?
</p>

<p>
— Quello che ho ritrovato ai vostri piedi, e che ho
rimesso nella vostra tasca.
</p>

<p>
— Tacete! tacete disgraziato! gridò la giovane; volete
voi perdermi?
</p>

<p>
— Voi vedete bene che vi è dunque ancora qualche
pericolo per voi, poichè una sola parola vi fa tremare,
e che voi confessate che sareste perduta se si sentisse
questa parola. Ah! sentite, signora, continuò d'Artagnan
afferrandole la mano e cuoprendola con un ardente
bacio, sentite, siate più generosa, confidatevi in me;
non avete dunque letto che nei miei occhi non vi è che
affezione, e nel mio cuore che simpatia?
</p>

<p>
— Sia pure, rispose la signora Bonacieux, così, domandatemi
i miei secreti, che io ve li dirò; ma quelli
degli altri è un'altra cosa.
</p>

<p>
— Sta bene, disse d'Artagnan gli scoprirò; poichè
questi secreti possono avere un'influenza sulla vostra
vita, bisogna che questi secreti diventino i miei.
</p>

<p>
— Guardatevene bene! gridò la giovane con una serietà,
che fece rabbrividire d'Artagnan suo malgrado.
Oh! non vi mischiate in niente di ciò che mi riguarda,
non cercate di aiutarmi in ciò che io compio, e questo
ve lo domando in nome dell'interesse che v'inspiro in
nome del servizio, che mi avete reso, e che io non dimenticherò
in tutta la mia vita. Credete bene piuttosto
a ciò che io vi dico. Non vi occupate più di me,
che io non esista più per voi, e questo sia, come se
voi non mi aveste mai veduta.
</p>

<p>
— Aramis dovrà egli fare altrettanto che me, signora?
disse d'Artagnan.
</p>

<p>
— Ecco già due o tre volte, che voi avete pronunciato
<span class="pagenum" id="Page_155">[155]</span>
questo nome, signore; eppure vi ho detto che io
non lo conosco.
</p>

<p>
— Voi non conoscete l'uomo alla finestra del quale
siete andata a battere? su via, signora, non mi crediate
poi troppo credulo!
</p>

<p>
— Confessate che è per farmi parlare, che voi inventate
questa storia, e che voi create questo personaggio?
</p>

<p>
— Io non ho inventato niente, signora, io non ho
detto che la pura verità.
</p>

<p>
— E voi dite che uno dei vostri amici abita in quella
casa?
</p>

<p>
— Io lo dico, ed io lo ripeto per la terza volta: quella
casa è quella che abita un mio amico, e questo mio
amico si chiama Aramis.
</p>

<p>
— Tutto ciò si schiarirà più tardi, mormorò la giovane
donna; ora signore, tacete.
</p>

<p>
— Se voi poteste vedere tutto il mio cuore allo scoperto,
disse d'Artagnan, voi vi leggereste tanta curiosità,
che avreste pietà di me, e tanto amore che voi
soddisfareste sull'istante alla mia curiosità. Non vi ha
niente da temere da coloro che vi amano.
</p>

<p>
— Voi parlate ben presto d'amore, signore, disse la
giovane sposa scuotendo la testa.
</p>

<p>
— Egli è che l'amore mi è venuto presto e per la prima
volta, e sì che io non ho ancora vent'anni.
</p>

<p>
La giovane sposa lo guardò di sott'occhio.
</p>

<p>
— Ascoltate, io sono già sulla traccia, riprese d'Artagnan.
Sono tre mesi da che poco mancò che non avessi
un duello con Aramis per un fazzoletto simile a quello
che voi avete mostrato a quella signora che era nella
di lui casa, per un fazzoletto marcato nello stesso
modo, io ne sono sicuro.
</p>

<p>
— Signore, disse la giovane, voi mi affaticate molto,
io ve lo giuro, con queste interrogazioni.
</p>

<p>
— Ma voi, così prudente, signora, pensateci: se voi
<span class="pagenum" id="Page_156">[156]</span>
foste arrestata con questo fazzoletto e che questo fazzoletto
vi fosse preso, non sareste voi compromessa?
</p>

<p>
— E perchè? le iniziali non sono le mie? C. B. Costanza
Bonacieux?
</p>

<p>
— Ovvero Camilla Tracy.
</p>

<p>
— Silenzio, signore, anche una volta, silenzio! Ah
poichè il pericolo che io corro per me stessa non vi
trattiene, pensate a quello che voi potreste incorrere.
</p>

<p>
— Io?
</p>

<p>
— Sì voi. Vi è pericolo di prigione, vi è pericolo di
vita a conoscermi.
</p>

<p>
— Allora io non vi lascio più.
</p>

<p>
— Signore, disse la giovane sposa supplicante e giungendo
le mani, signore, in nome del cielo, in nome
dell'onore di un militare, in nome della cortesia di un
gentiluomo, allontanatevi; sentite, ecco che suona mezzanotte,
questa è l'ora in cui sono aspettata.
</p>

<p>
— Signora, disse il giovane inchinandosi, io non so
negar niente quando mi viene chiesto in tal modo; siate
contenta, io mi allontano.
</p>

<p>
— Ma voi non mi seguirete, voi non mi spierete?
</p>

<p>
— Io rientro in casa mia sull'istante.
</p>

<p>
— Ah! io lo sapeva bene che voi eravate un bravo
giovane, gridò la signora Bonacieux, stendendo a lui
una mano e posando l'altra sul martello di una piccola
porta nascosta nel muro.
</p>

<p>
D'Artagnan afferrò la mano che gli veniva stesa e la
baciò ardentemente.
</p>

<p>
— Ah! io amerei meglio di non avervi mai veduta!
gridò d'Artagnan con quell'ingenua brutalità che spesso
le donne preferiscono alle affettazioni di galanteria
perchè scuoprono il fondo del pensiero, e perchè esse
provano che il sentimento supera la ragione.
</p>

<p>
— Ebbene, riprese la signora Bonacieux con una voce
quasi accarezzante e stringendo la mano di d'Artagnan
che non aveva abbandonata la sua, ebbene io
<span class="pagenum" id="Page_157">[157]</span>
non dirò altrettanto che voi: ciò che oggi è perduto,
non è perduto per l'avvenire. Chi sa se quando sarò
sciolta un giorno, io non potrò soddisfare la vostra curiosità?
</p>

<p>
— E fate voi la stessa promessa al mio amore? gridò
d'Artagnan al colmo della gioia
</p>

<p>
— Oh! per questo lato io non voglio impegnarmi,
ciò dipenderà dai sentimenti che voi saprete inspirarmi.
</p>

<p>
— Così ora, signora...?
</p>

<p>
— Ora, signore, non sono ancora se non che riconoscente.
</p>

<p>
— Ah! voi siete troppo graziosa, disse d'Artagnan
con tristezza, e voi vi abusate del mio amore.
</p>

<p>
— No, io uso della vostra generosità e nulla più. Ma,
credetemi bene, con certa gente tutto è trovato.
</p>

<p>
— Ah! voi mi rendete il più felice dei mortali, non
dimenticate questa promessa!
</p>

<p>
— Siate tranquillo, e a tempo e a luogo io mi risovverrò
di tutto. Ebbene! partite dunque, partite in nome
del Cielo! Mi si aspettava a mezzanotte precisa, ed
io sono già in ritardo.
</p>

<p>
— Di cinque minuti.
</p>

<p>
— Sì, ma in alcune circostanze cinque minuti sono
cinque secoli.
</p>

<p>
— Quando si ama...
</p>

<p>
— Ebbene! chi vi dice che io non ho a che fare con
un innamorato?
</p>

<p>
— È un uomo che vi aspetta! gridò d'Artagnan, un
uomo!
</p>

<p>
— Andiamo, ecco la discussione che incomincia, fece
la signora Bonacieux con un mezzo sorriso che non era
esente da una certa tinta d'impazienza.
</p>

<p>
— No, no, io me ne vado, io parto; io credo in voi,
io voglio avere tutto il merito del mio attaccamento,
dovesse anche essere questo attaccamento una stupidità.
Addio! signora, addio!
</p>

<p>
<span class="pagenum" id="Page_158">[158]</span>
</p>

<p>
E come se egli non si fosse sentito la forza di staccarsi
dalla mano che sempre riteneva, se non che per
mezzo di una scossa, egli si allontanò correndo, nel
mentre che la signora Bonacieux batteva al martello
tre colpi lenti e regolari; quindi giunto all'angolo della
strada si rivoltò, e la porta si era di già aperta e richiusa.
La giovane merciaia era scomparsa.
</p>

<p>
D'Artagnan continuò il suo cammino; egli aveva data
la sua parola di non spiare la signora Bonacieux, e
la sua vita foss'anche dipesa dal luogo ove ella si era
portata o dalla persona che doveva accompagnarla, d'Artagnan
sarebbe egualmente rientrato in casa sua; e poichè
egli aveva detto di ritornarvi, cinque minuti dopo
egli era nella strada Fossoyeurs.
</p>

<p>
— Povero Athos, diceva egli, non saprà quello che
vuol dir ciò. Egli si sarà addormentato aspettandomi,
o sarà ritornato in casa sua, e nel rientrare avrà saputo
che vi era stata una donna. Una donna nella camera
di Athos! veramente; continuò d'Artagnan, ve
n'è ancora una in casa d'Aramis; tutto ciò è molto
strano, e io sarei ben curioso di sapere come andrà a
finire.
</p>

<p>
— Male, signore, male, rispose una voce che il giovane
riconobbe per quella di Planchet, poichè parlando
da se solo ad alta voce, e nel modo delle persone molto
preoccupate, era entrato nel corridoio, nel fondo
del quale era la scala che conduceva nella sua camera.
</p>

<p>
— Come, male! che vuoi tu dire, imbecille? domandò
d'Artagnan, e che cosa è dunque accaduto?
</p>

<p>
— Ogni sorta di disgrazie.
</p>

<p>
— Quali?
</p>

<p>
— Prima di tutto il signor Athos è stato arrestato.
</p>

<p>
— Arrestato! Athos arrestato! perchè?
</p>

<p>
— Fu ritrovato qui da voi; e fu preso per voi.
</p>

<p>
— E da chi è stato arrestato?
</p>

<p>
<span class="pagenum" id="Page_159">[159]</span>
</p>

<p>
— Dalle guardie che andarono a chiamare gli uomini
neri che avete messi in fuga.
</p>

<p>
— E perchè non ha egli detto il suo nome? perchè
non ha egli detto di essere estraneo a tutto questo affare?
eh?
</p>

<p>
— Egli se ne è ben guardato, signore; anzi egli si è
avvicinato a me e mi ha detto:
</p>

<p>
« — Il tuo padrone ha bisogno della sua libertà in
questo momento e non io, poichè egli sa tutto, ed io
non so niente. Lo si crederà arrestato, e ciò gli darà
del tempo; fra tre giorni io dirò chi sono, e bisognerà
bene che mi facciano sortire.»
</p>

<p>
— Bravo Athos! cuore nobile, mormorò d'Artagnan,
io lo riconosco bene da ciò! e che cosa hanno fatto gli
sbirri?
</p>

<p>
— Quattro lo hanno condotto via, non so bene se alla
Bastiglia, o al Forte il Vescovo; due sono rimasti
con gli uomini neri che hanno frugato da per tutto e
che hanno preso tutte le carte. Finalmente li due ultimi,
durante questa spedizione, montavano la guardia alla
porta, quindi, quando tutto è stato finito, essi sono
partiti, lasciando la casa vuota, e tutto aperto.
</p>

<p>
— E Porthos? e Aramis?
</p>

<p>
— Io non li ho trovati, essi non son venuti.
</p>

<p>
— Ma essi possono venire da un momento all'altro, perchè
tu gli hai lasciato detto che io li aspettava?
</p>

<p>
— Sì, signore.
</p>

<p>
— Ebbene! non muoverti di qui; se essi vengono
previenli di quanto mi è accaduto, e che mi aspettino
all'osteria della Pigna; qui vi sarebbe del pericolo a rimanere,
la casa può essere spiata. Io corro dal signor
de Tréville per metterlo a parte di tutto, quindi li raggiungerò.
</p>

<p>
— Sta bene, signore, disse Planchet.
</p>

<p>
— Ma resterai tu? non avrai paura? disse d'Artagnan
<span class="pagenum" id="Page_160">[160]</span>
ritornando indietro per raccomandare il coraggio al
suo lacchè.
</p>

<p>
— Siate tranquillo, signore, disse Planchet, voi non
mi conoscete ancora; quando mi ci metto, sono bravo;
andate, il tutto sta che io mi ci metta: d'altronde io
son Piccardo.
</p>

<p>
— Allora tutto è combinato, disse d'Artagnan; tu ti
farai piuttosto uccidere che lasciare il tuo posto.
</p>

<p>
— Sì, signore, non v'è niente che io non sia disposto
a fare per provarvi il mio attaccamento.
</p>

<p>
— Buono, disse fra se stesso d'Artagnan; sembra che
il metodo che io ho adoprato con questo giovane sia
veramente il migliore: io ne userò ogni qualvolta se ne
presenti l'occasione.
</p>

<p>
E con tutta la sveltezza delle sue gambe, di già alcun
poco affaticate per le corse della giornata, d'Artagnan
si diresse verso la strada del Colombaio.
</p>

<p>
Il sig. de Tréville non era nel suo palazzo; la sua
compagnia era di guardia al Louvre; egli era al Louvre
con la sua compagnia.
</p>

<p>
— Gli abbisognava di giungere fino al Sig. de Tréville;
era necessario che fosse prevenuto di tutto ciò
che accadeva. D'Artagnan risolvette di tentare l'entrata
al Louvre. Il suo uniforme di guardia nella compagnia
del sig. des Essarts gli doveva essere il suo passaporto.
Discese dunque la strada dei Piccoli-Agostiniani
e rimontò la riviera per passare il Ponte-nuovo. Per
un momento aveva avuta l'idea di passare con la barca;
ma giungendo alla riva del fiume, aveva macchinalmente
introdotta la sua mano in saccoccia, e si era accorto
di non aver di che pagare il passatore.
</p>

<p>
Mentre giungeva all'altezza della strada Guénégaud,
vide sboccare dalla strada Delfino un gruppo
composto di due persone il di cui andamento lo colpì.
Le due persone che componevano il gruppo erano un
uomo ed una donna.
</p>

<p>
<span class="pagenum" id="Page_161">[161]</span>
</p>

<p>
La donna aveva la statura della sig. Bonacieux e
l'uomo rassomigliava moltissimo al sig. Aramis.
</p>

<p>
Inoltre la donna aveva quel mantello nero che
d'Artagnan vedeva ancora disegnarsi davanti alla finestra
della strada Vaugirard, e sopra la porta della strada
d'Arpa.
</p>

<p>
Di più, l'uomo portava l'uniforme dei moschettieri.
</p>

<p>
Il cappuccio della donna era calato avanti agli occhi,
l'uomo teneva il suo fazzoletto avanti il viso; entrambi,
questa doppia precauzione lo indicava, entrambi avevano
dunque interesse a non essere conosciuti.
</p>

<p>
Essi presero il ponte; questa era la strada di d'Artagnan,
e poichè d'Artagnan si portava al Louvre, li
seguì.
</p>

<p>
D'Artagnan non aveva fatto venti passi che fu convinto
che questa donna era la sig. Bonacieux e che quest'uomo
era Aramis.
</p>

<p>
Egli sentì nel medesimo istante tutti i sospetti della
gelosia agitarsi nel suo onore.
</p>

<p>
Egli era doppiamente tradito, e dal suo amico, e da
quella che egli di già amava come sua amica. La sig.
Bonacieux gli aveva giurato formalmente che non conosceva
Aramis, e un quarto d'ora dopo che gli avea
fatto questo giuramento ella la ritrovava sotto il braccio
di Aramis!
</p>

<p>
D'Artagnan non riflettè solamente che egli conosceva
la bella da tre ore appena, che egli non gli doveva che
un poco di riconoscenza, per averla liberata dagli uomini
neri che volevano rapirla, e che ella non aveva
promesso niente; Egli si considerò come amante oltraggiato,
tradito, deriso; il sangue e la collera gli salirono
al viso; egli risolse di schiarire tutto.
</p>

<p>
La coppia che camminava innanzi erasi accorta di
esser seguita, ed essi avevano raddoppiato il passo.
</p>

<p>
D'Artagnan prese la corsa al momento che si ritrovarono
avanti la Samaritana illuminata da un fanale
<span class="pagenum" id="Page_162">[162]</span>
che proiettava la sua luce sopra tutta questa parte di
ponte.
</p>

<p>
D'Artagnan si fermò davanti a loro, essi si fermarono
davanti a lui.
</p>

<p>
— Che volete voi, signore? domandò il moschettiere
addietrando di un passo e con uno accento straniero
che provava a d'Artagnan che egli erasi ingannato in
una parte delle sue congetture.
</p>

<p>
— Non è Aramis! gridò egli.
</p>

<p>
— No, signore, non è Aramis, e alla vostra esclamazione
io vedo che voi mi avete preso per un altro, e vi
perdono.
</p>

<p>
— Voi mi perdonate! gridò d'Artagnan.
</p>

<p>
— Sì, rispose lo sconosciuto. Lasciatemi dunque passare,
poichè voi non l'avete meco.
</p>

<p>
— Voi avete ragione, signore, disse d'Artagnan, io
non l'ho con voi ma con la signora.
</p>

<p>
— Colla signora! voi non la conoscete, disse lo straniero.
</p>

<p>
— Voi vi sbagliate, signore, io la conosco.
</p>

<p>
— Ah! fece la signora Bonacieux con un tuono di
rimprovero; ah! signore io aveva la vostra parola da
militare e la vostra fede da gentiluomo: sperava di poterci
contar sopra.
</p>

<p>
— Ed io signora.... disse d'Artagnan imbarazzato,
voi mi avevate promesso...
</p>

<p>
— Prendete il mio braccio signora, disse lo straniero,
e continuiamo la nostra strada.
</p>

<p>
Frattanto d'Artagnan stordito, atterrato, annientato
per tutto ciò che gli accadeva, restava ritto colle
braccia incrociate davanti al moschettiere ed alla signora
Bonacieux.
</p>

<p>
Il moschettiere fece due passi in avanti e allontanò
con la mano d'Artagnan.
</p>

<p>
D'Artagnan fece un salto in addietro e cavò fuori la
sua spada.
</p>

<p>
<span class="pagenum" id="Page_163">[163]</span>
</p>

<p>
Nello stesso tempo, e colla rapidità del lampo, lo
sconosciuto cavò fuori la sua.
</p>

<p>
— In nome del cielo! milord, gridò la sig. Bonacieux
gettandosi in mezzo ai combattenti e prendendo le spade
a piene mani.
</p>

<p>
— Milord! gridò d'Artagnan illuminato da una subitanea
idea; milord! perdono, signore, ma sapeva io forse
che voi eravate...? milord, signora, perdono, cento
volte perdono; ma io l'amava, milord, io era geloso;
voi sapete che cosa è amare, milord; perdonatemi, e
ditemi come posso farmi ammazzare per la vostra
grazia.
</p>

<p>
— Voi siete un bravo giovane, disse Buckingham
stendendo la mano a d'Artagnan che questi strinse rispettosamente;
voi mi offrile i vostri servigi, io gli accetto;
seguiteci a venti passi di distanza fino al Louvre
e se qualcuno ci spia, uccidetelo!
</p>

<p>
D'Artagnan mise la sua spada sotto il braccio, lasciò
prendere alla sig. Bonacieux e al duca il vantaggio di
venti passi, e li seguì, pronto ad eseguire alla lettera
le istruzioni del nobile ed elegante ministro di
Carlo I.
</p>

<p>
Ma fortunatamente il giovane di scorta non ebbe alcuna
occasione di dare al duca questa pruova della sua
devozione, e la giovine sposa e il moschettiere entrarono
al Louvre, per la porta secreta, senza essere inquietati
da alcuno.
</p>

<p>
In quanto a d'Artagnan egli si portò subito all'osteria
della Pigna, ove trovò subito Porthos e Aramis che
lo aspettavano.
</p>

<p>
Ma, senza dar loro spiegazione sull'incomodo che loro
aveva cagionato, disse che aveva terminato il suo
affare pel quale egli aveva un istante creduto di aver
bisogno del loro intervento.
</p>

<p>
E ora, trasportati come noi siamo dal nostro racconto,
lasciamo i nostri tre amici ritornare ognuno alle
<span class="pagenum" id="Page_164">[164]</span>
proprie abitazioni, e seguiamo nei laberinti del Louvre
il duca di Buckingham e la sua guida.
</p>

<div class="chapter">
<h2 id="cap12">CAPITOLO XII.
<span class="smaller">GIORGIO WILLIERS DUCA DI BUCKINGHAM</span></h2>
</div>

<p>
La signora Bonacieux e il duca entrarono al Louvre
senza difficoltà; la sig. Bonacieux era conosciuta per
essere al servizio della regina: il duca portava l'uniforme
dei moschettieri del sig. de Tréville, che, come
abbiamo detto, erano di guardia in quella sera. D'altronde
Germano era negli interessi della regina, e se
accadeva qualche cosa, la sig. Bonacieux sarebbe stata
accusata di avere introdotto il suo amante al Louvre,
ecco tutto; ella prendeva sopra di se la colpa, la sua
riputazione sarebbe stata perduta è vero; ma di una
piccola merciaia?
</p>

<p>
Una volta entrati nell'interno della corte il duca e
la giovane seguirono il piede del muro per lo spazio di
circa venticinque passi; percorso questo spazio la sig.
Bonacieux spinse una piccola porta di servizio, che il
giorno stava aperta, ma che ordinariamente si chiudeva
nella notte; la porta cedè; entrambi si introdussero
e si trovarono nella oscurità, ma la sig. Bonacieux conosceva
tutti i giri e rigiri di questa parte del Louvre,
destinata alla bassa corte. Ella chiuse le porta dietro
di se, prese il duca per la mano, fece qualche passo a
tastone afferrò una bronca della scala, toccò con un piede
il primo scalino, e cominciò a salire; il duca contò
due piani. Allora ella prese a destra, seguì un lungo
corridoio, tornò a discendere un piano, fece qualche passo
ancora, introdusse una chiave nella serratura, aprì
una porta e spinse il duca in un appartamento illuminato
soltanto da una lampada da notte, dicendogli:
</p>

<p>
— Restate qui, milord duca, fra poco verrà.
</p>

<p>
<span class="pagenum" id="Page_165">[165]</span>
</p>

<p>
Quindi ella sortì per la medesima porta, che chiuse
a doppio giro, dimodochè il duca si trovò prigioniero
alla lettera.
</p>

<p>
Però, quantunque si trovasse isolato, bisogna dirlo,
il duca di Buckingham non provò un'istante di timore;
una delle parti caratteristiche del suo naturale era la
ricerca delle avventure e l'amore da romanzo. Coraggioso,
ardito, intraprendente non era la prima volta
che arrischiava la sua vita in simili tentativi; egli avea
saputo che questo preteso messaggio della regina, sulla
fede del quale egli era venuto a Parigi, era un laccio,
e invece di ritornarsene in Inghilterra, abusando
della posizione in cui era stato messo, aveva dichiarato
alla regina che egli non partirebbe senza averla prima
veduta. Sulle prime la regina aveva positivamente
ricusato, quindi finalmente aveva temuto che il duca,
esasperato, non facesse qualche follia. Ella si era già
decisa a riceverlo e a supplicarlo di partire subito, allorchè,
la stessa sera della decisione, la signora Bonacieux,
che era stata incaricata di andare a cercare il
duca e condurlo al Louvre, fu rapita. Per due giorni
si ignorò affatto ciò che fosse accaduto di lei, e tutto
rimase sospeso. Ma una volta libera, una volta rimessa
in rapporto con la corte, le cose avevano preso un altro
corso, ed ella eseguiva la perigliosa intrapresa che
senza il suo arresto, ella avrebbe compiuta tre giorni
prima.
</p>

<p>
Buckingham, rimasto solo, si avvicinò ad uno specchio.
Quell'abito da moschettiere gli andava a meraviglia.
A trentacinque anni, che egli aveva allora, egli
passava a giusto titolo per il più bel gentiluomo e per
il più elegante cavaliere di Francia e d'Inghilterra.
Favorito da due re, ricco di milioni, che tutto poteva
in un regno che egli sconvolgeva a suo capriccio o calmava
a sua fantasia, Giorgio Williers, duca di Buckingham
aveva intrapresa una di quelle esistenze favolose
<span class="pagenum" id="Page_166">[166]</span>
che rimangono nei corso dei secoli come una meraviglia
per la posterità. Così, sicuro di se stesso, convinto
della sua possanza, certo che non potevano colpirlo
le leggi che reggono gli altri uomini, andava dritto alla
meta che si era prefisso, fosse pure stata questa meta
così elevata e così risplendente che sarebbe stato
follia per un altro il sognarlo soltanto. Fu così che egli
giunse ad avvicinarsi diverse volte alla bella ed orgogliosa
regina di Francia, a forza d'abbagliare.
</p>

<p>
Giorgio Williers si pose adunque avanti di uno specchio,
come lo abbiamo detto, rese alla sua bella capigliatura
bionda le ondulazioni che il peso del suo cappello
le avevano fatto perdere, arricciò i suoi baffi, e
col cuore gonfio di gioia, felice, e sapendo di toccare
un momento che egli aveva desiderato sì lungamente
sorrise a se stesso d'orgoglio e di speranza.
</p>

<p>
In questo momento una porta nascosta dalla tappezzeria
si aprì, e comparve una donna. Buckingham vide
questa apparizione nello specchio, gettò un grido; era
la regina!
</p>

<p>
La regina aveva allora ventisei o ventisette anni,
vale a dire che ella si ritrovava in tutto lo splendore
della bellezza. Il suo andamento era veramente quello
di una regina, o meglio ancora di una dea; i suoi occhi,
che gettavano dei riflessi di smeraldo, erano perfettamente
belli e pieni ad un tempo di dolcezza e di
maestà; la sua bocca era piccola e vermiglia, e quantunque
il suo labbro inferiore avanzasse leggermente
sull'altro, ella era eminentemente graziosa nel sorriso ma
altrettanto profondamente sdegnosa nel disprezzo. La
sua pelle era citata per la sua bianchezza e pel suo vellutato,
la sua mano e le sue braccia erano di una bellezza
sorprendente, e tutti i poeti dell'epoca le decantavano
come incomparabili. Finalmente i suoi capelli, che,
di biondi che erano nella sua gioventù, erano diventati
castagni, e che ella portava arricciati e aspersi di
<span class="pagenum" id="Page_167">[167]</span>
molta polvere, contornavano ammirabilmente il suo viso,
al quale la censura più rigida non avrebbe potuto
augurare che un poco meno di rosso, e i più esigenti
desiderare un poco più di affilatezza nel naso.
</p>

<p>
Buckingham rimase per un istante abbagliato;
giammai la regina gli era sembrata più bella in mezzo
ai balli, alle feste ed ai tornei, di quello che gli apparve
in quel momento, vestita con una semplice stoffa
bianca; e accompagnata da donna Stefania, la sola delle
cameriere spagnuole che non fosse stata scacciata dalla
gelosia del re, o dalle persecuzioni di Richelieu.
</p>

<p>
Anna fece due passi in avanti: Buckingham si precipitò
ai suoi ginocchi, e primachè la regina avesse potuto
impedirlo, le baciò l'estremità della sua veste.
</p>

<p>
— Duca, voi sapete di già che non sono stata io che
vi ho fatto qui venire.
</p>

<p>
— Oh! sì, signora, sì, Vostra Maestà, gridò il duca;
io so che sono stato un pazzo, un insensato a credere
che la neve potesse riscaldarsi, che il marmo potesse
animarsi; ma che volete! quando si ama, si crede
facilmente all'amore, d'altronde io non ho perduto
tutto in questo viaggio poichè vi vedo.
</p>

<p>
— Sì, rispose Anna, ma voi sapete perchè e come
io vi vedo, milord. Io vi vedo per pietà di voi stesso,
io vi vedo perchè, insensibile voi a tutte le mie pene,
vi siete ostinato a rimanere in una città ove, rimanendo,
correte rischio della vita, e a me fate correr
rischio del mio onore; io vi vedo per dirvi che tutto
ci separa, la profondità del mare, l'inimicizia dei regni,
la santità dei giuramenti. Il lottare contro tante
cose è un sacrilegio, milord. Io vi vedo infine per dirvi
che è indispensabile che noi non ci vediamo più.
</p>

<p>
— Parlate, signora, parlate regina, disse Buckingham,
la dolcezza della vostra voce cuopre la durezza
delle vostre parole.
</p>

<p>
— Milord, disse la regina, voi non potete rimproverare
<span class="pagenum" id="Page_168">[168]</span>
il mio modo di parlarvi; voi dimenticate che io
non vi ho mai detto che vi amava.
</p>

<p>
— Ma voi non mi avete neppur detto mai che non
mi amavate, e veramente il dirmi simili parole, sarebbe
stato per parte di Vostra Maestà, una troppo grande
ingratitudine. Poichè, ditemi, ove troverete un amore
eguale al mio, un amore che nè il tempo nè la
lontananza nè la disperazione possono estinguere, un
amore che si contenta di un nastro perduto, di uno
sguardo smarrito, di una parola sfuggita? Sono tre anni,
signora, che vi ho veduta per la prima volta, e
dopo tre anni io vi amo egualmente. Volete voi che
io vi dica come eravate vestita la prima volta che vi
vidi? volete voi che io vi dettagli tutti gli ornamenti
della vostra toeletta? Ascoltate; io vi vedo ancora: voi
eravate seduta sopra un dado, alla moda di Spagna,
avevate una stoffa di seta verde broccata d'oro e d'argento,
colle maniche pendenti e riannodate sulle belle
vostre braccia, su quelle braccia ammirabili, con grossi
diamanti; voi avevate un collare increspato e chiuso,
un piccolo <i>bonetto</i> sulla vostra testa, del colore
della vostra veste, e sopra questo bonetto una piuma
d'airone. Oh sentite, sentite, io chiudo gli occhi e vi
vedo tale quale eravate allora; io li riapro e vi vedo
tale quale siete adesso, vale a dire cento volte più bella
ancora!
</p>

<p>
— Quali follie! mormorò Anna, che non aveva il coraggio
di irritarsi col duca per avere così bene conservato
il suo ritratto nel di lui cuore; quale follia di nutrire
una passione inutile con simili rimembranze.
</p>

<p>
— E con che volete voi dunque che io viva? Io non
ho che delle rimembranze. Queste sono la mia felicità,
il mio tesoro, la mia speranza. Ciascheduna volta che
vi vedo, è un diamante di più che io racchiudo nello
scrigno del mio cuore. Questo è il quarto che voi lasciate
cadere e che io raccolgo. Poichè in tre anni, signora,
<span class="pagenum" id="Page_169">[169]</span>
non vi ho veduta che quattro volte; questa prima
che vi diceva, la seconda in casa della sig. Chevreuse,
la terza nei giardini d'Amiens...
</p>

<p>
— Duca, disse la regina arrossendo, non parlate di
quella serata.
</p>

<p>
— Oh! parliamone, al contrario, signora, parliamone:
è la serata felice e raggiante della mia vita. Vi ricordate
voi la bella notte che faceva? come l'aria era
dolce e profumata? come il cielo era azzurro e smaltato
di stelle? ah! quella volta, signora, potei rimanere
un istante con voi; quella volta eravate disposta a
dirmi tutto, l'isolamento della vostra vita, le afflizioni
del vostro cuore. Voi eravate appoggiata al mio
braccio; guardate, a questo qui. Abbassando la mia
testa dalla vostra parte, io sentiva i vostri bei capelli
sfiorare il mio viso, ed ogni volta che essi lo sfioravano,
io rabbrividiva dalla testa ai piedi. Oh! regina!
oh! voi non sapete tutto ciò che vi ha di felicità e di
gioia racchiuso in un simile supremo momento! I miei
beni, la mia fortuna, la mia gloria, tutti i giorni che
mi restano a vivere io li darei per un simile istante,
per una simile notte; poichè quella notte, signora,
quella notte voi mi amavate, io ve lo giuro.
</p>

<p>
— Milord, è possibile, sì, che l'influenza del luogo,
che le attrattive di quella bella sera, che l'affascinazione
del vostro sguardo, che quelle mille circostanze,
in fine, che qualche volta si riuniscono per perdere
una donna, si sieno raggruppate intorno a me in
quella sera fatale; ma voi lo avete veduto, milord, la
regina è venuta in soccorso della donna indebolita; alla
prima parola che voi avete osato di dire, alla prima
arditezza alla quale io ho dovuto rispondere, io ho
chiamato.
</p>

<p>
— Oh! sì, sì, è vero, e un altro amore fuori del mio
si sarebbe infranto e questa pruova; ma il mio amore
ne è sortito più ardente e più eterno. Voi avete creduto
<span class="pagenum" id="Page_170">[170]</span>
di fuggirmi ritornando a Parigi, voi avete creduto
che io non oserei lasciare il tesoro che dal mio sire
sono stato incaricato di custodire. Ah! che importano
a me tutti i tesori del mondo, e tutti i re della terra!
otto giorni dopo io era di ritorno, o signora. Quella
volta voi non avevate niente a dirmi: io aveva arrischiato
il mio favore, la mia vita per vedervi un secondo,
io non ho neppure toccata la vostra mano, e voi
mi avete perdonato vedendomi così sottomesso e così
pentito.
</p>

<p>
— Sì, ma la calunnia si è impadronita di tutte queste
follie, nelle quali io non aveva parte, voi lo sapete
bene, milord. Il re, eccitato dal ministro, ha fatto un
rumore terribile; la signora di Vernet fu scacciata;
Putange fu esiliato; la signora Chevreuse cadde in disfavore;
e allorchè voi avete voluto ritornare come ambasciadore
in Francia, il re stesso, sovvenitevene milord,
il re stesso si è opposto.
</p>

<p>
— Sì, e la Francia pagherà con una guerra il rifiuto
del suo re. Io non posso più vedervi, signora? ebbene!
io voglio che ciascun giorno voi sentiate a parlare di
me. Che scopo credete voi che abbia avuta questa spedizione
e questa lega coi protestanti della Rochelle che
io progetto? il piacere di vedervi. Io non ho la speranza
di penetrare a mano armata fino a Parigi, lo so
bene, ma questa guerra potrà fruttare una pace; a
questa pace necessiterà un negoziatore; questo negoziatore
sarò io. Non si oserà più di rifiutarmi allora, e
io ritornerò a Parigi, e vi rivedrò, e sarò felice un istante.
Migliaia d'uomini, è vero, avranno pagato la
mia felicità colla loro vita, ma che importa a me purchè
vi riveda? tutto questo è forse da insensato; ma,
ditemi qual donna ha avuto un amante più innamorato?
qual regina ha avuto un servitore più ardente?
</p>

<p>
— Milord, milord! voi invocate a vostra difesa cose
<span class="pagenum" id="Page_171">[171]</span>
che ancor più vi accusano; milord tutte queste prove
d'amore, che volete darmi, sono altrettanti delitti.
</p>

<p>
— Perchè voi non mi amate, signora; se voi mi amaste,
vedreste tutto ciò bene altrimenti; sarebbe per
me troppo grande felicità, e io ne diventerei pazzo.
Ah! la signora de Chevreuse è stata meno crudele di
voi. Halland l'amò, ed ella corrispose al suo amore.
</p>

<p>
— La signora de Chevreuse non era regina, mormorò
Anna, vinta a suo malgrado dall'espressione di un
amore così profondo.
</p>

<p>
— Voi mi amereste dunque se non la foste, signora?
dite, voi mi amereste dunque? posso dunque credere
che è la dignità sola del vostro rango che vi fa crudele
verso di me? posso adunque credere che se voi foste
stata la sig. de Chevreuse, il povero Buckingham
avrebbe potuto sperare? grazie di queste dolci parole,
oh! mia bella Maestà, cento volte grazie!
</p>

<p>
— Ah! milord, voi avete inteso male, male interpretato,
io non ho voluto dire...
</p>

<p>
— Silenzio! silenzio! disse il duca; se io sono felice
di un errore, non abbiate la crudeltà di togliermelo.
Voi lo avete detto, voi stessa, io sono attirato in un
laccio, io vi lascerò forse la vita, poichè, osservate, è
strano, da qualche tempo io ho dei presentimenti di
dover morire.
</p>

<p>
E il duca sorrise con un sorriso tristo ad un tempo
e grazioso.
</p>

<p>
— Oh! mio Dio, gridò Anna con un accento di spavento
che provava quale interesse, maggiore di quello
che voleva dire, ella portava al duca.
</p>

<p>
— Io non vi dico ciò per spaventarvi, signora, no;
ciò che vi dico è anzi ridicolo, e credete che io non mi
preoccupo niente di questi sogni; ma questa parola
che voi mi avete detta, questa speranza che voi quasi
mi avete data, avrà pagato tutto, fosse ancora la mia
vita.
</p>

<p>
<span class="pagenum" id="Page_172">[172]</span>
</p>

<p>
— Ebbene! disse Anna, io pure duca, io ho dei presentimenti;
io pure ho dei sogni. Io ho sognato che vi
vedeva steso, insanguinato, atterrato da una ferita.
</p>

<p>
— Alla parte sinistra, non è vero e con un coltello?
interruppe Buckingham.
</p>

<p>
— Sì, è così, milord, è così; alla parte sinistra con
un coltello. Chi ha potuto dirvi che io aveva fatto questo
sogno? io non l'ho che confidato a Dio, e anche
nelle mie preghiere.
</p>

<p>
— Io non voglio saperne di più, voi mi amate, signora,
sta bene;
</p>

<p>
— Io vi amo?
</p>

<p>
— Sì, voi! il cielo vi manderebbe forse gli stessi sogni
che a me, se voi non mi amaste? avremmo noi gli
stessi presentimenti, se le nostre due esistenze non si
toccassero col cuore? voi mi amate, o regina, e voi mi
piangerete!
</p>

<p>
— Oh! mio Dio, mio Dio! gridò Anna, questo è più
di quanto io possa sopportare. Sentite, duca, in nome
del cielo, partite, ritiratevi; io non so se vi ami o se
non vi ami, ma quello che io so si è, che io non sarò
mai spergiura. Abbiate dunque pietà di me; e partite.
Obi se voi foste colpito in Francia, se voi moriste in
Francia, se io potessi supporre che il vostro amore per
me fosse causa della vostra morte, io non mi consolerei
mai più; io ne diverrei pazza. Partite dunque, partite,
io ve ne supplico.
</p>

<p>
— Oh! quanto siete bella così! oh! quanto io v'amo!
disse Buckingham.
</p>

<p>
— Partite! partite! io ve ne supplico, e ritornate più
tardi; ritornate come ambasciatore, ritornate come
ministro, ritornate circondato da guardie che vi difendano,
da servitori che veglino su voi, e allora, allora
io non temerò più pei vostri giorni, e sarò contenta
nel rivedervi.
</p>

<p>
— Oh! ed è vero quanto mi dite?
</p>

<p>
<span class="pagenum" id="Page_173">[173]</span>
</p>

<p>
— Sì...
</p>

<p>
— Ebbene! un pegno della vostra indulgenza, un oggetto
che venga da voi, e che mi ricordi che io non ho
fatto un sogno: qualche cosa che voi abbiate portata,
e che possa portare anch'io; un anello, una collana,
una catena!
</p>

<p>
— E partirete, partirete, se vi do quanto domandate?
</p>

<p>
— Sì.
</p>

<p>
— Sull'istante medesimo?
</p>

<p>
— Sì.
</p>

<p>
— Lascerete voi la Francia? ritornerete voi in Inghilterra?
</p>

<p>
— Sì, io ve lo giuro!
</p>

<p>
— Aspettate, allora, aspettate.
</p>

<p>
E Anna rientrò nel suo appartamento, e ne sortì
quasi subito, tenendo in mano un bauletto di legno di
rosa colla sua cifra incrostata d'oro.
</p>

<p>
— Prendete, milord duca, prendete, diss'ella, conservatelo
per mia memoria.
</p>

<p>
Buckingham prese il bauletto, e cadde una seconda
volta il ginocchio.
</p>

<p>
— Voi mi avete promesso di partire sull'istante,
disse la regina.
</p>

<p>
— Ed io vi mantengo la mia parola; la vostra mano,
la vostra mano, signora, e io parto.
</p>

<p>
Anna stese la sua mano chiudenda gli occhi, e appoggiandosi
con l'altra sopra Stefania, poichè sentiva
che le sue forze venivano meno.
</p>

<p>
Buckingham appoggiò con passione le sue labbra su
quella bella mano, quindi rialzandosi:
</p>

<p>
— Prima di sei mesi, diss'egli, se io non sono morto,
io vi avrò riveduto, signora, dovessi per questo
mettere sottosopra il mondo.
</p>

<p>
E, fedele alla promessa che aveva fatta, si slanciò
fuori dell'appartamento.
</p>

<p>
<span class="pagenum" id="Page_174">[174]</span>
</p>

<p>
Nel corridoio egli incontrò la signora Bonacieux che
l'aspettava, e che, colle medesime precauzioni e la
medesima fortuna, lo ricondusse fuori del Louvre.
</p>

<div class="chapter">
<h2 id="cap13">CAPITOLO XIII.
<span class="smaller">IL SIGNOR BONACIEUX</span></h2>
</div>

<p>
Vi era in tutto questo come si è potuto rimarcare,
un personaggio di cui ad onta della sua posizione precaria,
non era sembrato che alcuno se ne inquietasse,
se non che molto mediocremente. Questo personaggio
era il signor Bonacieux, rispettabile martire degli intrighi
politici ed amorosi che si allacciavano così bene
gli uni con gli altri in quell'epoca, tanto cavalleresca
ad un tempo e tanto galante.
</p>

<p>
Fortunatamente, il lettore se lo ricorda, o non se lo
ricorda, fortunatamente noi abbiamo promesso di non
perderlo di vista.
</p>

<p>
Gli stallieri che lo avevano arrestato lo condussero
direttamente alla Bastiglia, ove lo si fece passare tutto
tremante davanti un plotone di soldati che caricavano
i loro moschetti.
</p>

<p>
Di là, fu introdotto in una galleria semi-sotterranea:
egli fu, per parte di quelli che lo aveano condotto,
l'oggetto delle più grossolane ingiurie, e dei più
feroci maltrattamenti. Gli sbirri vedevano che non avevano
a che fare con un gentiluomo, e lo trattavano come
un vero birbone.
</p>

<p>
In capo a mezz'ora circa, uno scrivano venne a metter
fine a queste torture, ma non alle sue inquietudini,
dando l'ordine di condurre il sig. Bonacieux nella
camera degli interrogatorii. Ordinariamente i prigionieri
s'interrogavano nel loro carcere, ma con Bonacieux
non si facevano tanti complimenti.
</p>

<p>
Due guardie, s'impadronirono del merciaio, gli fecero
<span class="pagenum" id="Page_175">[175]</span>
traversare un cortile, lo fecero entrare in un corridoio,
in cui v'erano tre sentinelle, aprirono una porta,
e lo spinsero in una camera bassa, ove non v'erano
altri mobili che una tavola, una sedia e un commessario.
Il commessario era assiso sulla sedia, ed occupato
a scrivere sulla tavola.
</p>

<p>
Le due guardie condussero il prigioniero davanti alla
tavola, e, ad un segno del commessario, si allontanarono
fuori della portata della voce.
</p>

<p>
Il commessario, che fino allora aveva tenuto la sua
testa abbassata sulle carte, la rialzò per vedere con
chi aveva a che fare. Questo commissario era un uomo
di fisonomia dispettosa, col naso puntuto, cogli zigomi
gialli e sporgenti, cogli occhi piccoli, ma investigatori
e vivi, colla fisonomia che partecipava ad un tempo
della faina e della volpe. La sua testa, sopportata da
un collo lungo e mobile, sortiva dalla sua larga toga
nera, librandosi con un movimento presso a poco simile
a quello della tartaruga, quando cava fuori la testa
dal suo guscio crostaceo.
</p>

<p>
Egli cominciò dal domandare al signor Bonacieux i
suoi nomi, il cognome, l'età, lo stato, il domicilio.
</p>

<p>
L'accusato rispose ch'egli si chiamava Giacomo Michele
Bonacieux, che aveva l'età di cinquant'anni, che
era merciaio, e che dimorava nella strada Fossoyeur:
al n. 11.
</p>

<p>
Il commissario allora, invece di continuare ad interrogarlo,
gli fece un lungo discorso sul pericolo che vi
è, per un oscuro borghese, nell'immischiarsi di cose
politiche.
</p>

<p>
Egli complicò quest'esordio con una esposizione nella
quale raccontò la potenza e gli atti del signor ministro,
di questo ministro incomparabile, di questo vincitore
dei ministri passati, di questo modello dei ministri
futuri: atti e potenze ai quali nessuno poteva
opporsi impunemente.
</p>

<p>
<span class="pagenum" id="Page_176">[176]</span>
</p>

<p>
Dopo questa seconda parte del suo discorso, fissando
il suo sguardo da sparviero sul povero Bonacieux,
lo invitò a riflettere sulla gravità della sua situazione.
</p>

<p>
Le riflessioni del merciaio erano già tutte fatte; egli
mandava al diavolo l'istante in cui il signor de Laporte
aveva avuto l'idea di maritarlo con la sua figlioccia, e
l'istante soprattutto in cui questa figlioccia era stata
ricevuta custode della biancheria presso la regina.
</p>

<p>
Il fondo del carattere di mastro Bonacieux era un
profondo egoismo mischiato ad una sordida avarizia,
il tutto condito con una estrema poltroneria. L'amore
che gli aveva inspirato la sua giovane sposa, era un
sentimento del tutto secondario, nè poteva lottare coi
sentimenti primitivi che noi abbiamo enumerati.
</p>

<p>
Bonacieux riflettè infatti su ciò che gli era stato
detto.
</p>

<p>
— Ma, il signor commessario, diss'egli timidamente,
credete bene che io conosco, e che apprezzo più
che alcun altro, il merito dell'incomparabile ministro
dal quale noi abbiamo l'onore di esser governati.
</p>

<p>
— Davvero? domandò il commessario con un'aria di
dubbio, ma se fosse veramente così come sareste voi
alla Bastiglia?
</p>

<p>
— Come io vi sono o piuttosto perchè vi sono, replicò
Bonacieux, ecco ciò che mi è assolutamente impossibile
di dirvi, visto che io stesso l'ignoro; ma, a
colpo sicuro, non è per avere disgustato, almeno
scientemente, il signor ministro.
</p>

<p>
— Pure bisogna che abbiate commesso un qualche
delitto, poichè voi siete accusato di alto tradimento.
</p>

<p>
— Di alto tradimento! gridò Bonacieux spaventato,
di alto tradimento! e come volete voi che un povero
merciaio, che detesta gli ugonotti e che abborre gli
Spagnuoli, sia accusato di alto tradimento? rifletteteci,
signore, la cosa è materialmente impossibile.
</p>

<p>
— Signor Bonacieux, disse il commessario guardando
<span class="pagenum" id="Page_177">[177]</span>
l'accusato come se i suoi piccoli occhi avessero avuta
la facoltà di leggere nel più profondo dei cuori, signor
Bonacieux, voi avete moglie?
</p>

<p>
— Sì, signore, rispose il merciaio tremando, e sentendo
che là i suoi affari si andavano a imbrogliare, vale
a dire, io ne aveva una.
</p>

<p>
— Come, voi ne avevate una? e che ne avete voi fatto,
se non l'avete più?
</p>

<p>
— Mi è stata portata via, signore.
</p>

<p>
— Vi è stata portata via! disse il commessario. Ah!
Bonacieux sentì a quell'ah che l'affare si andava sempre
più imbrogliando.
</p>

<p>
— Vi è stata portata via! riprese il commessario; e
sapete voi chi è l'uomo che ha commesso questo ratto?
</p>

<p>
— Io credo di conoscerlo.
</p>

<p>
— Chi è egli?
</p>

<p>
— Pensate che io non affermo niente, signor commessario,
e che io sospetto solamente.
</p>

<p>
— Chi sospettate voi! sentiamo, rispondete francamente.
</p>

<p>
Il signor Bonacieux era nella grande perplessità;
doveva egli negar tutto o tutto dire? negando tutto,
si poteva credere che egli la sapeva troppo lunga per
confessare; dicendo tutto, faceva prova di buona volontà.
Egli si decise dunque a dire tutto.
</p>

<p>
— Io sospetto, diss'egli, che sia un uomo grande e
bruno, di alta statura, il quale ha tutti i tratti di un
gran signore; egli ci ha seguiti molte volte, a quanto
mi è sembrato, quando io aspettava mia moglie
d'avanti alla porta segreta del Louvre per ricondurla
a casa.
</p>

<p>
Il commessario parve provare qualche inquietezza.
</p>

<p>
— E il suo nome? diss'egli.
</p>

<p>
— Oh? in quanto al suo nome io non ne so niente;
se io mai lo incontrassi, lo riconoscerei sul momento
<span class="pagenum" id="Page_178">[178]</span>
stesso, ve io garantisco, fosse egli ancora tra mille persone.
</p>

<p>
La fronte del commessario si intorbidì.
</p>

<p>
— Voi lo riconoscereste fra mille, dite voi continuò
egli.
</p>

<p>
— Cioè, riprese Bonacieux che si accorse di essere
entrato in una falsa strada, cioè...
</p>

<p>
— Voi avete risposto che lo riconoscereste, disse il
commessario. Sta bene, per oggi basta. Prima che andiamo
più innanzi, bisogna che un tale sappia che voi
conoscete il rapitore di vostra moglie.
</p>

<p>
— Ma io non ho detto che lo conosco! gridò Bonacieux
alla disperazione. Io vi ho detto al contrario...
</p>

<p>
— Conducete il prigioniere, disse il commessario alle
due guardie.
</p>

<p>
— Ove si deve condurre? domandò lo scrivano.
</p>

<p>
— In una prigione.
</p>

<p>
— In quale?
</p>

<p>
— Oh! mio Dio, nella prima che vi capita, purchè sia
ben chiusa, rispose il commessario con una indifferenza,
che penetrò d'orrore il povero Bonacieux.
</p>

<p>
— Ahimè! Ahimè! disse a sè stesso, la disgrazia è
sulla mia testa. Mia moglie avrà commesso qualche orribile
delitto; mi si crederà suo complice, e mi si
punirà con lei: ella avrà confessato che m'aveva detto
tutto; una donna è così debole! Una prigione! la prima
che vi capita! ecco qua! una notte presto si passa; e
domani, alla ruota, alla tortura! oh! mio Dio! mio Dio!
abbiate pietà di me!
</p>

<p>
Senza ascoltare menomamente le lamentazioni di
mastro Bonacieux, lamentazioni alle quali d'altronde
essi dovevano essere abituati, le due guardie presero
il prigioniere per un braccio, e lo condussero via, nel
mentre che il commessario scriveva in tutta fretta una
lettera che lo scrivano aspettava.
</p>

<p>
Bonacieux non chiuse occhio, non già che la sua
<span class="pagenum" id="Page_179">[179]</span>
prigione fosse troppo cattiva, ma perchè le sue inquietudini
erano troppo grandi. Egli rimase tutta la notte
sopra il suo sgabello rabbrividendo al più piccolo rumore,
e quanto i primi raggi del giorno vennero a penetrare
nella sua camera, l'aurora gli parve aver preso
tinte funebri.
</p>

<p>
Ad un tratto egli sentì tirare il catenaccio, e provò
un terribile sussulto. Egli credeva che lo venissero a
prendere per condurlo al patibolo; cosichè allora quando
vide comparire puramente e semplicemente il suo
commessario ed il suo scrivano della sera innanzi, invece
del carnefice, come egli si aspettava, fu sul punto
di saltar loro al collo.
</p>

<p>
— Il vostro affare si è molto complicato da ieri sera
a questa parte; mio brav'uomo, gli disse il commessario,
ed io vi consiglio dire tutta la verità, poichè il
solo vostro pentimento può calmare la collera del ministro.
</p>

<p>
— Ma io sono pronto a dir tutto, gridò Bonacieux,
almeno tutto quello che io so. Interrogatemi, io ve ne
prego.
</p>

<p>
— Primieramente, dov'è vostra moglie?
</p>

<p>
— Ma dappoichè vi ho detto che mi è stata rapita...
</p>

<p>
— Sì ma da ieri alle cinque ore pomeridiane, mercè
vostra, è fuggita.
</p>

<p>
— Mia moglie è fuggita? gridò Bonacieux, oh! disgraziata!
signore, se ella è fuggita non è per colpa mia,
io ve lo giuro.
</p>

<p>
— Che cosa siete dunque andato a fare dal signor
d'Artagnan, vostro vicino, col quale aveste una lunga
conferenza nella giornata?
</p>

<p>
— Ah! sì, sig. commessario, sì ciò è vero e lo confesso
che ho avuto torto. Sì, io sono stato dal sig.
d'Artagnan.
</p>

<p>
— Quale era la scopo di questa visita?
</p>

<p>
— Di pregarlo ad aiutarmi per ritrovare mia moglie;
<span class="pagenum" id="Page_180">[180]</span>
io credeva di avere il diritto di reclamarla. Io mi sbagliava,
a quanto sembra, e ve ne domando perdono.
</p>

<p>
— E che cosa ha risposto il signor d'Artagnan!
</p>

<p>
— Il signor d'Artagnan mi ha promesso il suo aiuto;
ma io mi sono ben presto accorto che egli mi tradiva.
</p>

<p>
— Voi volete eludere la giustizia! il signor d'Artagnan
ha fatto un patto con voi, e in virtù di questo
patto egli ha messo in fuga gli uomini di polizia, che
avevano arrestata vostra moglie, e l'ha sottratta a
tutte le ricerche.
</p>

<p>
— Il signor d'Artagnan ha rapita mia moglie? ah!
che cosa mi dite mai?
</p>

<p>
— Fortunatamente, il sig. d'Artagnan è nelle nostre
mani, e voi sarete confrontato con lui.
</p>

<p>
— Ah! in fede mia, io non domando di meglio, gridò
Bonacieux; non sarò malcontento di vedere una figura
di mia conoscenza.
</p>

<p>
— Fate entrare il sig. d'Artagnan, disse il commessario
alle guardie.
</p>

<p>
Le due guardie fecero entrare Athos.
</p>

<p>
— Signor d'Artagnan, disse il commessario indirizzandosi
ad Athos, dichiarate voi a questo signore ciò
che è passato fra voi e lui.
</p>

<p>
Gridò Bonacieux, non è il signor d'Artagnan quello
che qui mi mostrate!
</p>

<p>
— Come non è il sig. d'Artagnan! gridò il commessario.
</p>

<p>
— Niente affatto, rispose Bonacieux.
</p>

<p>
— E come si chiama il signore? domandò il commessario.
</p>

<p>
— Io non posso dirvelo, perchè non lo conosco.
</p>

<p>
— Come, voi non lo conoscete?
</p>

<p>
— No.
</p>

<p>
— Voi non l'avete mai veduto?
</p>

<p>
— Può darsi; ma io non so come si chiami.
</p>

<p>
— Il vostro nome? domandò il commessario.
</p>

<p>
<span class="pagenum" id="Page_181">[181]</span>
</p>

<p>
— Athos, rispose il moschettiere.
</p>

<p>
— Ma questo non è un nome di uomo, questo è un
nome di montagna! gridò il povero interrogatore, che
cominciava a perdere la testa.
</p>

<p>
— Questo è il mio nome, disse tranquillamente Athos.
</p>

<p>
— Ma voi avete detto che vi chiamavate d'Artagnan.
</p>

<p>
— Io?
</p>

<p>
— Sì, voi.
</p>

<p>
— Cioè, a me che fu detto: «voi siete il sig. d'Artagnan?»
io ho risposto «lo credete voi?» le mie guardie
hanno gridato che ne erano sicure. Io non ho voluto
contrariarle, d'altronde io poteva sbagliarmi.
</p>

<p>
— Signore, voi fate insulto alla maestà della giustizia.
</p>

<p>
— In nessun modo, disse tranquillamente Athos.
</p>

<p>
— Voi siete il sig. d'Artagnan.
</p>

<p>
— Vedete bene, che siete voi che me lo dite.
</p>

<p>
— Ma, gridò a sua volta Bonacieux, io vi dico, sig.
commessario, che non vi può essere nessun dubbio. Il
sig. d'Artagnan è mio ospite, e quantunque non paghi
la sua pigione, è anzi precisamente per questa causa
che io debbo conoscerlo. Il signor d'Artagnan è un
giovane di diciannove ai vent'anni appena, e questo
signore ne ha almeno trenta; il sig. d'Artagnan è nelle
guardie del sig. des Essarts, ed il sig. è nella compagnia
dei moschettieri dei sig. de Tréville; guardate
l'uniforme.
</p>

<p>
— È vero, mormorò il commessario, per bacco! è
vero.
</p>

<p>
In questo momento si aprì la porta, e un messaggiere,
introdotto dal carceriere della Bastiglia, rimise
una lettera al commessario.
</p>

<p>
— Oh! disgraziata! gridò il commessario.
</p>

<p>
— Come! che cosa dite? di chi parlate? non è già di
mia moglie io spero?
</p>

<p>
<span class="pagenum" id="Page_182">[182]</span>
</p>

<p>
— Al contrario, è precisamente di lei. Il vostro affare
va bene, andate avanti!
</p>

<p>
— E che! gridò il merciaio esasperato fatemi il piacere
di dirmi, signore, in qual modo il mio affare può
peggiorare per ciò che fa mia moglie, mentre io sono
in prigione.
</p>

<p>
— Perchè quello che ella fa è la conseguenza di un
piano stabilito fra di voi, un piano infernale!
</p>

<p>
— Io vi giuro, sig. commessario, che voi siete nel
più grande errore, che io non so niente affatto di ciò
che doveva fare mia moglie, che io sono intieramente
estraneo a tutto quanto ella ha fatto, e che se ella fa
delle pazzie, io la rinego, io la smentisco, io la maledico.
</p>

<p>
— E che! disse Athos al commessario, se voi non avete
più bisogno di me, rimandatemi in qualche luogo.
Il vostro sig. Bonacieux è noiosissimo.
</p>

<p>
— Riconducete i prigionieri nelle loro secrete, disse
il commessario, indicando con un gesto Athos e Bonacieux,
e che essi sieno custoditi più severamente che
mai.
</p>

<p>
— Però, disse Athos con la solita sua calma, se voi
cercate il signor d'Artagnan, non vedo troppo il perchè
io debba qui rimpiazzarlo.
</p>

<p>
— Fate ciò che ho detto! gridò il commessario, nella
secreta la più ristretta. Intendete voi?
</p>

<p>
Athos seguì le sue guardie stringendosi nelle spalle,
e il sig. Bonacieux mandava gemiti da fendere il cuore
di una tigre.
</p>

<p>
Il merciaio fu ricondotto nel carcere ove aveva passata
la notte, e vi fu lasciato tutto il giorno. Tutto il
giorno Bonacieux pianse come un vero merciaio, non
essendo un uomo di spada per niente affatto, come ci
ha detto egli stesso.
</p>

<p>
La sera verso le nove ore, al momento in cui stava
per decidersi di andare in letto, egli intese de' passi nel
<span class="pagenum" id="Page_183">[183]</span>
corridoio. Questi passi si avvicinarono al carcere, la
porta si aprì, e comparvero due guardie.
</p>

<p>
— Seguitemi, disse un caporale che veniva dietro le
guardie.
</p>

<p>
— Seguirvi! gridò Bonacieux, seguirvi a quest'ora!
mio Dio ove mi conducete?
</p>

<p>
— Dove abbiamo l'ordine di condurvi.
</p>

<p>
— Ma questa non è una risposta.
</p>

<p>
— Eppure è la sola che noi possiamo darvi.
</p>

<p>
— Ah! mio Dio! mio Dio! gridò il povero merciaio,
questa volta son perduto!
</p>

<p>
E seguì macchinalmente e senza resistenza le guardie
che erano venute a prenderlo.
</p>

<p>
Egli ripassò nello stesso corridoio che aveva già percorso,
traversò un primo cortile, quindi un secondo
corpo di fabbrica; finalmente, alla porta del cortile di
entrata, egli trovò una carrozza circondata da quattro
guardie a cavallo. Fu fatto salire in questa carrozza, il
caporale si pose vicino a lui, fu chiuso lo sportello a
chiave, e tutti e due si ritrovarono in una prigione ambulante.
</p>

<p>
La carrozza si mise in movimento, lenta come un
carro funebre. Attraverso la persiana chiusa a catenaccio
il prigioniere scorgeva le case e il pavimento, e
nient'altro; da vero Parigino che egli era, Bonacieux
riconosceva tutte le strade dalle insegne, dai riverberi,
dai marciapiedi. Al momento di giungere a S. Paolo,
luogo ove si fanno le esecuzioni dei condannati della
Bastiglia, per poco non si svenne e si segnò due volte.
Avea creduto che la carrozza si fosse fermata lì. La carrozza
però passò oltre. Più lontano fu preso da gran
terrore, e fu costeggiando il cimiterio di S. Giovanni,
ove si sepellivano i rei di stato. Una cosa sola lo tranquillizzava
un poco, ed era che prima di seppellirli generalmente
tagliavano loro la testa, e la sua testa era
ancora sulle sue spalle.
</p>

<p>
<span class="pagenum" id="Page_184">[184]</span>
</p>

<p>
Ma allorchè vide che la carrozza voltava per la strada
Gréve, e che scoperse i tetti acuti del Palazzo di
Città, e che la carrozza passava sotto l'arcata, egli
credè che tutto fosse finito per lui, volle fare la sua
confessione al caporale, e dietro il suo rifiuto mandò
grida così commoventi, che il caporale gli annunziò
che, se continuava ad assordirlo in tal modo, gli avrebbe
messo la mordacchia. Questa minaccia tranquillizzò
alcun poco Bonacieux: se avessero dovuto giustiziarlo
sulla piazza di Gréve, non meritava la pena di metterglisi
la mordacchia, poichè erano quasi arrivati al luogo
della esecuzione. Infatti la carrozza traversò la piazza
fatale senza fermarsi. Non restava più a temersi che
la Croce-del-Trahoir: la carrozza infatti prese quella
strada.
</p>

<p>
Questa volta non v'era più alcun dubbio; era alla
Croce-dei Trahoir che si giustiziavano i rei subalterni;
Bonacieux si era lusingato, credendosi degno della
piazza S. Paolo o della piazza di Gréve. Era alla Croce-del-Trahoir
che andava a finire il suo viaggio ed il suo
destino! egli non poteva ancora vedere questa malaugurata
Croce, ma egli la sentiva in qualche modo venirgli
incontro. Allorquando egli non fu più che a una
ventina di passi, sentì un rumore e la carrozza fermarsi;
ciò era più di quanto poteva sopportare il povero
Bonacieux, di già annientato dalle emozioni successive
che aveva provate, mandò un debole gemito, che si sarebbe
potuto prendere per l'ultimo sospiro di un moribondo,
e si svenne.
</p>

<div class="chapter">
<h2 id="cap14">CAPITOLO XIV.
<span class="smaller">L'UOMO DI MÉUNG</span></h2>
</div>

<p>
Questo rumore era prodotto da un attruppamento
di popolo il quale non era già riunito nell'aspettativa
<span class="pagenum" id="Page_185">[185]</span>
di un uomo che si dovesse impiccare, ma nella contemplazione
di uno già impiccato. La carrozza, fermata
per un momento, riprese dunque il suo cammino, traversò
la folla, continuò la sua strada, e infilò la contrada
S. Onorato, voltò per la strada dei Buoni-Fanciulli,
e si fermò davanti ad una porta bassa.
</p>

<p>
La porta si aprì, due guardie ricevettero nelle loro
braccia Bonacieux, sostenuto dal caporale: fu spinto
in un corridoio, gli fu fatta salire una scala e fu deposto
in un'anticamera. Tutti questi movimenti furono
da lui operati macchinalmente; egli aveva camminato
come si cammina in sogno; egli aveva traveduto gli oggetti
attraverso una nebbia; le sue orecchie avevano
concepito dei suoni senza intenderli; si sarebbe potuto
giustiziarlo in quel momento che egli non avrebbe fatto
un gesto per intraprendere la sua difesa, che non
avrebbe mandato un grido per implorare pietà.
</p>

<p>
Egli rimase dunque così sulla panchetta, col dorso
appoggiato al muro e le braccia pendenti, nello stesso
luogo ove era stato deposto dalle sue guardie.
</p>

<p>
Però, siccome guardando intorno a se stesso non vedeva
alcun oggetto minaccioso, siccome nessuna cosa
indicava che egli corresse un reale pericolo, siccome
la panchetta era convenientemente imbottita, siccome
il muro era ricoperto da un bel cuoio di Cordova, siccome
un gran tendinaggio di damasco rosso fluttuava
davanti la finestra, sostenuto da belle borchie d'oro,
egli comprese a poco a poco che il suo spavento era esagerato,
e cominciò a muovere la testa da diritta a
sinistra e dal basso in alto. Da questo movimento, che
nessun gl'impediva, egli riprese un poco di coraggio,
e si arrischiò a smuovere una gamba, poi l'altra; finalmente
aiutandosi con le mani, si sollevò sulla panchetta
e si trovò in piedi.
</p>

<p>
In questo momento, un ufficiale di buon aspetto alzò
una portiera, continuò a scambiate alcune parole
<span class="pagenum" id="Page_186">[186]</span>
con una persona che si trovava nella camera vicina, e
rivoltandosi verso il prigioniero:
</p>

<p>
— Siete voi, gli disse, che vi chiamate Bonacieux?
</p>

<p>
— Sì, signor ufficiale, balbettò il merciaio più morto
che vivo, per servirvi.
</p>

<p>
— Entrate, disse l'ufficiale.
</p>

<p>
Egli si scansò perchè il merciaio potesse passare,
questi obbedì senza replica, entrò nella camera ove
sembrava che fosse aspettato.
</p>

<p>
Era un gran gabinetto coi muri guerniti di armi offensive
e difensive, con camminetto e stufa, nei quali
vi era già fuoco quantunque non si fosse appena che
verso la fine del mese di settembre. Una tavola quadrata,
coperta di libri e di carte, sui quali era svolta
un immensa pianta della città della Rochelle occupava
il mezzo dell'ambiente. In piedi davanti al camminetto
stava un uomo di mezzana statura, colla fisonomia
altera e fiera, cogli occhi scrutatori, con fronte
larga, una faccia magrita, allungata da un pizzo alla
reale sormontato da un paio di baffi. Quantunque quest'uomo
non avesse che trentasei anni appena, capelli,
baffi e pizzo andavano imbiancandosi. Quest'uomo,
menocchè la spada, avea tutto l'aspetto di un uomo di
guerra, e i suoi stivali di bufalo ancora leggermente
ricoperti di polvere, indicavano che egli era stato a cavallo
durante la giornata.
</p>

<p>
Quest'uomo era Armando-Giovanni Duplessis duca
de Richelieu non già come ce lo rappresentano, indebolito,
vecchio sofferente come un martire, col corpo
ammalato, la voce estinta, sepolto in un gran seggiolone
come una tomba anticipata, non vivendo più che
per la forza del genio, e non sostenendo più la lotta
coll'Europa che per l'eterna applicazione del suo pensiero;
ma tale quale egli era realmente in quell'epoca,
vale a dire destro e galante cavaliere, già debole di
corpo, ma sostenuto da quella potenza morale che ha
<span class="pagenum" id="Page_187">[187]</span>
formato di lui uno degli uomini i più estraordinarii che
sieno esistiti, preparandosi infine, dopo aver sostenuto
il duca di Nevers nel suo ducato di Mantova, dopo aver
preso Nimes, Castres e Uzes, a scacciare gl'inglesi
dall'isola del Re e a fare l'assedio della Rochelle.
</p>

<p>
Il povero merciaio dimorò in piedi davanti la porta,
nel mentre che gli occhi del personaggio che noi abbiamo
descritto, si fissavano su lui, e sembravano voler
penetrare fino al profondo del suo pensiero.
</p>

<p>
— È questo qua il signor Bonacieux? domandò egli
dopo un momento di silenzio.
</p>

<p>
— Sì, mio signore, riprese l'ufficiale.
</p>

<p>
— Sta bene; datemi quelle carte, lasciateci.
</p>

<p>
L'ufficiale prese sul tavolo le carte indicate, le rimise
a quello che le domandava, s'inchinò fino a terra
e sortì.
</p>

<p>
Bonacieux riconobbe in quelle carte i suoi interrogatorii
della Bastiglia. Di tratto in tratto l'uomo del
camminetto alzava gli occhi dal di sopra delle scritture
e li immergeva come due pugnali fino al fondo del
cuore del povero merciaio.
</p>

<p>
Dopo dieci minuti di lettura e dieci secondi di esame,
il ministro avea fissato.
</p>

<p>
— Quella testa là non ha mai cospirato, mormorò egli;
ma non importa, vediamo pure.
</p>

<p>
— Voi siete accusato di alto tradimento, disse lentamente
il ministro.
</p>

<p>
— È ciò che mi hanno già detto, mio signore, gridò
Bonacieux, dando al suo interrogatore il titolo che aveva
inteso dargli dall'ufficiale; ma io vi giuro che non
ne sapeva niente.
</p>

<p>
Il ministro represse un sorriso.
</p>

<p>
— Voi avete cospirato con vostra moglie, colla signora
de Chevreuse, e con milord duca di Buckingham...
</p>

<p>
— Infatti, mio signore, rispose il merciaio, io ho inteso
pronunciare tutti questi nomi.
</p>

<p>
<span class="pagenum" id="Page_188">[188]</span>
</p>

<p>
— E in quale occasione?
</p>

<p>
— Ella diceva che il ministro duca de Richelieu aveva
attirato il duca di Buckingham a Parigi per perderlo,
e perdere insieme con lui la regina.
</p>

<p>
— Ella diceva così! gridò il ministro con violenza.
</p>

<p>
— Sì, mio signore, ma io le ho risposto che ella aveva
torto a tenere simili propositi, e che il ministro era
incapace...
</p>

<p>
— Tacete, voi siete un imbecille, riprese il ministro.
</p>

<p>
— Questo è quanto mi rispondeva precisamente mia
moglie.
</p>

<p>
— Sapete voi chi vi ha rapito vostra moglie?
</p>

<p>
— No, mio signore.
</p>

<p>
— Voi però avete de' sospetti?
</p>

<p>
— Sì, mio signore, ma questi sospetti hanno sembrato
portar dispiacere al signor commessario, ed io non
li ho più.
</p>

<p>
— Vostra moglie è fuggita, lo sapevate voi?
</p>

<p>
— No mio signore, io l'ho saputo mentre ero prigione
col mezzo del sig. commessario, che è un uomo molto
amabile.
</p>

<p>
Il ministro represse un secondo sorriso.
</p>

<p>
— Allora voi non sapete ciò che è avvenuto di vostra
moglie in seguito alla fuga?
</p>

<p>
— No assolutamente, mio signore, ma ella sarà rientrata
al Louvre.
</p>

<p>
— A un'ora dopo la mezzanotte non era ancora rientrata
al Louvre.
</p>

<p>
— A un'ora dopo mezzanotte non era ancora rientrata!
ah! mio Dio! e che cosa è dunque avvenuto di lei?
</p>

<p>
— Si saprà, siate tranquillo, non si tiene nulla nascosto
al ministro, il ministro sa tutto
</p>

<p>
— In questo caso, mio signore, credete voi che il
ministro acconsentirà a farmi sapere che cosa è avvenuto
di mia moglie?
</p>

<p>
— Forse, ma prima di tutto bisogna che confessiate
<span class="pagenum" id="Page_189">[189]</span>
tutto ciò che ne sapete relativamente alle relazioni di
vostra moglie colla signora di Chevreuse.
</p>

<p>
— Ma io non ne so niente, non l'ho mai veduta.
</p>

<p>
— Quando andavate a prendere vostra moglie al
Louvre, ritornava ella direttamente a casa con voi?
</p>

<p>
— Quasi mai, ella aveva molte faccende da sbrigare
con dei mercanti di tela presso i quali io l'accompagnava.
</p>

<p>
— E quanti ne aveva di questi mercanti di tela?
</p>

<p>
— Due, mio signore.
</p>

<p>
— Dove abitavano?
</p>

<p>
— Uno nella strada Vaugirard, l'altro nella strada
dell'Arpa.
</p>

<p>
— Voi entravate con lei?
</p>

<p>
— Mai, mio signore, io l'aspettava alla porta.
</p>

<p>
— E di qual pretesto usava per poter entrar sola?
</p>

<p>
— Ella non aveva bisogno di addurmi dei pretesti,
ella mi diceva di aspettarla, ed io l'aspettava.
</p>

<p>
— Voi siete un marito molto compiacente, mio caro
signor Bonacieux, disse il ministro.
</p>

<p>
— Egli mi ha chiamato, suo caro signore, disse fra
se stesso il merciaio; peste! gli affari vanno bene!
</p>

<p>
— Riconoscereste voi queste porte?
</p>

<p>
— Sì.
</p>

<p>
— Nè sapete i numeri?
</p>

<p>
— Sì.
</p>

<p>
— Quali sono?
</p>

<p>
— Il numero 25 della strada Vaugirard, e il n. 75
della strada Arpa.
</p>

<p>
— Sta bene, disse il ministro.
</p>

<p>
A queste parole prese un campanello d'argento, lo
suonò e l'ufficiale entrò
</p>

<p>
— Andate, gli disse sottovoce, andate a cercarmi
Rochefort, e che egli venga sull'istante introdotto.
</p>

<p>
— Il conte è di là, disse l'ufficiale, e chiede istantemente
di parlare con Vostra Eccellenza.
</p>

<p>
<span class="pagenum" id="Page_190">[190]</span>
</p>

<p>
— Vostra Eccellenza! mormorò Bonacieux risovvenendosi
che questo era il titolo che d'ordinario si dava
al ministro; Vostra Eccellenza!
</p>

<p>
— Allora che venga, che venga! disse prestamente
Richelieu.
</p>

<p>
L'ufficiale sì slanciò fuori dell'appartamento con
quella rapidità che d'ordinario impiegavano tutti i
servitori del ministro nell'obbedire ai suoi ordini.
</p>

<p>
— Ah! Vostra Eccellenza! continuava a mormorare
Bonacieux, spalancando due occhi stravolti, e rimproverandosi
di non averci pensato prima.
</p>

<p>
Cinque minuti dopo la scomparizione dell'ufficiale,
si aprì la porta, ed entrò un nuovo personaggio.
</p>

<p>
— È lui! gridò Bonacieux
</p>

<p>
— Chi lui? domandò il ministro.
</p>

<p>
— Quegli che mi ha rapito mia moglie.
</p>

<p>
Il ministro suonò una seconda volta. L'ufficiale ricomparve.
</p>

<p>
— Riconducete quest'uomo nelle mani delle sue due
guardie, e che egli aspetti che lo richiami davanti a me.
</p>

<p>
— No, Eccellenza, no, non è lui! gridò Bonacieux;
no io mi sono sbagliato, è un altro che non gli rassomigliava
niente affatto; questo signore è un galantuomo.
</p>

<p>
— Conducete via questo imbecille, disse il ministro.
</p>

<p>
L'ufficiale prese Bonacieux sotto il braccio; e lo ricondusse
nell'anticamera, ove egli ritrovò le sue due
guardie.
</p>

<p>
Il nuovo personaggio che era stato introdotto, seguì
con occhi impazienti Bonacieux, fino a tanto che fu
sortito, e quando la porta si richiuse dietro a lui:
</p>

<p>
— Essi si sono veduti, diss'egli avvicinandosi vivamente
al ministro.
</p>

<p>
— Chi? domandò Sua Eccellenza.
</p>

<p>
— Ella ed egli.
</p>

<p>
— La regina e il duca! gridò Richelieu.
</p>

<p>
<span class="pagenum" id="Page_191">[191]</span>
</p>

<p>
— Sì.
</p>

<p>
— E dove?
</p>

<p>
— Al Louvre.
</p>

<p>
— Ne siete voi sicuro?
</p>

<p>
— Perfettamente sicuro.
</p>

<p>
— Chi ve lo ha detto?
</p>

<p>
— La signora di Lannoy, che è tutta dedicata a Vostra
Eccellenza, come voi ben sapete.
</p>

<p>
— E perchè non lo ha detto più presto?
</p>

<p>
— Sia combinazione, sia diffidenza, la regina ha fatto
dormire la signora de Surgis nella sua camera, e l'ha
tenuta presso di se tutta la giornata.
</p>

<p>
— Sta bene, noi siamo stati battuti. Cerchiamo di
prendere la rivincita.
</p>

<p>
— Io vi aiuterò con tutta l'anima, Eccellenza, siate
tranquillo.
</p>

<p>
— E come è andata la faccenda?
</p>

<p>
— A mezzanotte e mezzo, la regina era con le sue
damigelle.
</p>

<p>
— Dove?
</p>

<p>
— Nella sua camera da dormire.
</p>

<p>
— Bene.
</p>

<p>
— Allorquando sono venuti a portarle un fazzoletto
per parte della guarda-robiera.
</p>

<p>
— E dopo?
</p>

<p>
— La regina ha subito manifestato una grande emozione,
e ad onta del rosso di cui aveva tutto il viso coperto,
ella impallidì.
</p>

<p>
— E dopo, dopo?
</p>

<p>
— In questo mentre la regina si è alzata, e con voce
alterata ha detto: «mie signore, aspettatemi qui dieci
minuti, che quindi sarò di ritorno»; ed ella ha aperto
la porta della sua alcova ed è sortita.
</p>

<p>
— Ed in che modo la signora de Lannoy non è venuta
nell'istesso istante a prevenirvi?
</p>

<p>
— Non vi era ancora niente di positivo; d'altronde
<span class="pagenum" id="Page_192">[192]</span>
la regina aveva detto: «mie signore, aspettatemi» ed
ella non ha osato disobbedire alla regina.
</p>

<p>
— E quanto tempo la regina è rimasta fuori della sua
camera?
</p>

<p>
— Tre quarti d'ora.
</p>

<p>
— Nessuna delle sue cameriere l'accompagnava?
</p>

<p>
— Donna Stefania soltanto.
</p>

<p>
— Ed in seguito è ella ritornata?
</p>

<p>
— Sì, ma per prendere un piccolo bauletto di legno
rosa colla sua cifra, ed è subito partita.
</p>

<p>
— E quando ella è rientrata più tardi ha riportato il
bauletto?
</p>

<p>
— No.
</p>

<p>
— La sig. de Lannoy sa ella che cosa conteneva questo
bauletto?
</p>

<p>
— Sì: i puntali in diamanti che Sua Maestà regalò
alla regina.
</p>

<p>
— L'opinione della sig. Lannoy è che ella li abbia regalati
a Buckingham?
</p>

<p>
— Ella ne è sicura
</p>

<p>
— In che modo?
</p>

<p>
— Durante tutta la giornata, la sig. de Lannoy, nella
sua qualità di dama che tiene in custodia le gioie, ha
cercato questo bauletto, ha finto di essere inquieta per
non poterlo ritrovare, e ha finito per domandarne contezza
alla regina.
</p>

<p>
— E la regina allora...?
</p>

<p>
— La regina è divenuta molto rossa, ed ha risposto
che, essendosele rotto il giorno innanzi uno di questi
puntali, lo aveva mandato ad accomodare dal suo gioielliere.
</p>

<p>
— Bisogna passarvi per assicurarsi se la cosa è vera
o no.
</p>

<p>
— Vi sono già passato.
</p>

<p>
— Ebbene! il gioielliere...?
</p>

<p>
— Il gioielliere non ne ha neppure inteso parlare.
</p>

<p>
<span class="pagenum" id="Page_193">[193]</span>
</p>

<p>
— Bene! bene! Rochefort, tutto non è ancor perduto,
e forse... forse, tutto è per lo meglio!
</p>

<p>
— Il fatto è che io non dubito punto che il genio di
Vostra Eccellenza:..
</p>

<p>
— Non ripari alle bestialità del mio agente, non è
vero?
</p>

<p>
— È giusto ciò che io diceva, se Vostra Eccellenza
mi lasciava terminare la frase.
</p>

<p>
— Ora sapete ove si nascondeva la duchessa de Chevreuse
e il duca de Buckingham?
</p>

<p>
— No, Eccellenza; i miei agenti non hanno potuto dirmi
niente di positivo su questo argomento.
</p>

<p>
— Lo so io.
</p>

<p>
— Voi? Eccellenza?
</p>

<p>
— Sì, o almeno ne dubito. Essi si nascondevano, l'uno
nella strada Vaugirard n. 25, e l'altro nella strada
dell'Arpa n. 75.
</p>

<p>
— Vostra Eccellenza vuol ella che io li faccia arrestare
tutti e due?
</p>

<p>
— Sarà troppo tardi, essi saranno partiti.
</p>

<p>
— Non importa ce ne possiamo assicurare.
</p>

<p>
— Prendete dieci uomini della mia guardia, e perquisite
le due case.
</p>

<p>
— Vado, Eccellenza.
</p>

<p>
E Rochefort si slanciò fuori dell'appartamento.
</p>

<p>
Il ministro, rimasto solo, riflettè un istante, e suonò
per la terza volta il campanello.
</p>

<p>
Ricomparve lo stesso ufficiale.
</p>

<p>
— Fate entrare il prigioniere, disse il ministro.
</p>

<p>
Mastro Bonacieux fu di nuovo introdotto, e dietro
un segno del ministro l'ufficiale si ritirò.
</p>

<p>
— Voi mi avete ingannato, disse severamente il ministro.
</p>

<p>
— Io! gridò Bonacieux, io ingannare Vostra Eccellenza?
</p>

<p>
— Vostra moglie andando nella strada Vaugirard e
<span class="pagenum" id="Page_194">[194]</span>
nella strada dell'Arpa non andava da dei mercanti di
tele.
</p>

<p>
— E dove andava ella, giusto Dio?
</p>

<p>
— Ella andava dalla duchessa de Chevreuse, e dal duca
de Buckingham.
</p>

<p>
— Sì, disse Bonacieux richiamando tutte le sue rimembranze,
sì, è così, Vostra Eccellenza ha ragione. Io
più di una volta ho detto a mia moglie, che era sorprendente, che
dei mercanti di tela abitassero in simili
abitazioni e in case che non avevano insegne. Ah! Eccellenza,
continuò Bonacieux gettandosi ai piedi del
ministro, ah! voi realmente siete il ministro, il gran
ministro, l'uomo di genio che tutto il mondo riconosce.
</p>

<p>
Il ministro, per quanto fosse mediocre il trionfo che
riportava sopra un essere così volgare, quanto lo era
Bonacieux, non ne godè però meno un istante; quindi,
quasi subito, come se gli si fosse presentato un nuovo
pensiero allo spirito, un sorriso increspò il suo labbro,
e stendendo la mano al merciaio:
</p>

<p>
— Rialzatevi, amico mio, gli disse, voi siete un bravo
uomo.
</p>

<p>
— Il ministro mi ha toccata la mano! io ho toccata
la mano del grand'uomo! gridò Bonacieux: il grande
uomo mi ha chiamato suo amico.
</p>

<p>
— Sì, amico mio, sì, disse il ministro con quel tuono
paterno, che qualche volta sapeva assumere, ma
che non ingannava altri che le persone che non lo conoscevano;
e siccome noi abbiamo sospettato su voi
ingiustamente, ebbene! noi vi dobbiamo una indennizzazione.
Prendete questo sacchetto di cento doppie, e
perdonatemi.
</p>

<p>
— Che io vi perdoni, Eccellenza! disse Bonacieux,
esitando a prendere il sacchetto, temendo senza dubbio
che questo preteso regalo non fosse che uno scherzo.
Ma voi siete padrone di farmi arrestare, di farmi
torturare, di farmi impiccare. Voi siete il padrone di
<span class="pagenum" id="Page_195">[195]</span>
tutti, ed io non avrei avuto neppur una parola da opporre.
Io perdonare, Eccellenza? su via, voi non ci
pensavate nemmeno!
</p>

<p>
— Ah mio caro sig. Bonacieux, voi vi ponete della
generosità; io lo vedo, ed io ve ne ringrazio. Così dunque
prendete questo sacchetto, e voi ve ne andate senza
esser troppo malcontento?
</p>

<p>
— Io me ne vado incantato, Eccellenza.
</p>

<p>
— Addio adunque, o piuttosto a rivederci, poichè
spero che noi ci rivedremo.
</p>

<p>
— Quando vorrà Vostra Eccellenza, poichè io sono
agli ordini di Vostra Eccellenza.
</p>

<p>
— Ciò sarà spesso, siate tranquillo, poichè io ho ritrovato
un piacere estremo nella vostra conversazione.
</p>

<p>
— Oh! Eccellenza!
</p>

<p>
— A rivederci, signor Bonacieux, a rivederci.
</p>

<p>
Ed il ministro gli fece un segno con la mano, al quale
Bonacieux rispose inchinandosi fino a terra, quindi
sortì andando all'indietro, e quando fu nella anticamera,
il ministro lo intese che, nel suo entusiasmo, gridava
a tutta testa; «Viva Sua Eccellenza! viva il mio
padrone! viva il gran ministro!»
</p>

<p>
Il ministro ascoltò sorridendo questa rumorosa manifestazione
dei sentimenti entusiastici di Mastro Bonacieux;
quindi, quando le grida di Bonacieux si furono
perdute nella lontananza:
</p>

<p>
— Bene, diss'egli, ecco d'ora in avanti un uomo che
si farà uccidere per me.
</p>

<p>
E il ministro si mise ad esaminare colla più grande
attenzione la carta della Rochelle, che, come abbiamo
detto, era stesa sul suo tavolino, segnando con la matita
la linea per dove doveva passare la diga che, diciotto
mesi dopo, chiudeva il porto della città assediata.
</p>

<p>
Allorquando egli era nel più profondo delle sue meditazioni
le più strategiche, si riaprì la porta, e Rochefort
rientrò.
</p>

<p>
<span class="pagenum" id="Page_196">[196]</span>
</p>

<p>
— Ebbene? disse prestamente il ministro alzandosi
con una sveltezza che provava il grado d'importanza
che egli attaccava alla commissione di cui aveva incaricato
il conte.
</p>

<p>
— Ebbene? disse questi, una donna di ventisei anni
circa ed un uomo dai trentacinque ai quaranta hanno
effettivamente alloggiato nelle due case indicate dall'Eccellenza
Vostra; ma la donna è partita questa notte
e l'uomo è partito questa mattina.
</p>

<p>
— Erano essi! gridò il duca, che guardava al pendolo;
ed ora, continuò egli, è troppo tardi per far loro
correr dietro; la duchessa è a Tours, e il duca a Boulogne.
Bisogna dunque raggiungerlo a Londra.
</p>

<p>
— Eccellenza, quali sono i vostri ordini?
</p>

<p>
— Non si dica una parola sul passato, che la regina
resti nella più perfetta sicurezza; che ella ignori che
noi sappiamo il suo segreto; che ella creda che noi siamo
in traccia di una cospirazione qualunque. Inviatemi
il mio guarda-sigilli Seguier.
</p>

<p>
— E di quest'uomo, che cosa ne fa l'Eccellenza Vostra?
</p>

<p>
— Di qual uomo? domandò il ministro.
</p>

<p>
— Di Bonacieux.
</p>

<p>
— Io ne ho fatto tutto quello che se ne poteva fare,
vale a dire una spia di sua moglie.
</p>

<p>
Il conte de Rochefort s'inchinò come uomo che riconosce
la grande superiorità del padrone, e si ritirò.
</p>

<p>
Rimasto solo, il ministro si assise di nuovo, scrisse
una lettera che egli chiuse con un sigillo particolare;
quindi suonò. Il solito ufficiale ricomparve per la quarta
volta.
</p>

<p>
— Fatemi venire Vitray, diss'egli, e ditegli di prepararsi
per un viaggio.
</p>

<p>
Un istante dopo, l'uomo che aveva fatto chiamare
era in piede davanti a lui, portando già gli speroni e
gli stivali alla cavaliera.
</p>

<p>
<span class="pagenum" id="Page_197">[197]</span>
</p>

<p>
— Vitray, gli disse, voi dovete partire di tutta corsa
per Londra. Voi non dovete fermarvi un istante sulla
strada; rimetterete questa lettera a Milady. Eccovi
un buono di duegento doppie; passate dal mio tesoriere
e fatevelo pagare. Ve ne saranno altrettante che vi
saranno sborsate se voi sarete di ritorno qui fra sei
giorni, e se voi avete seguita bene la commissione.
</p>

<p>
Il messaggiere senza rispondere una sola parola, si
inchinò, prese la lettera, il bono per dugento doppie,
e sortì.
</p>

<p>
Ecco ciò che conteneva la lettera.
</p>

<div class="blockquote">
<p class="indl">
«Milady,
</p>

<p>
«Trovatevi al primo ballo in cui interverrà il duca
di Buckingham. Egli porterà al suo saio dodici puntali
di diamanti, avvicinatevi a lui e tagliatene due.
</p>

<p>
«Subito che questi puntali saranno nelle vostre mani,
datemene avviso.»
</p>
</div>

<div class="chapter">
<h2 id="cap15">CAPITOLO XV.
<span class="smaller">LA GENTE DI TOGA, E LA GENTE DI SPADA</span></h2>
</div>

<p>
L'indomani del giorno in cui erano accaduti questi
avvenimenti, non essendo ricomparso Athos, d'Artagnan
e Porthos avvisarono il signor de Tréville della
di lui disparizione.
</p>

<p>
In quanto ad Aramis, egli aveva domandato un concedo
di cinque giorni, egli era a Rouen, dicevasi per
affari di famiglia.
</p>

<p>
Il signor de Tréville era il padre dei suoi soldati. Il
più sconosciuto tra di loro, dal momento che portava
l'uniforme della compagnia era certo del suo aiuto e del
suo appoggio, quanto lo avrebbe potuto essere un suo
fratello stesso.
</p>

<p>
Egli si rese adunque sull'istante presso il luogo-tenente
<span class="pagenum" id="Page_198">[198]</span>
criminale. Fu fatto venire l'ufficiale che comandava
il posto della Croce-Rossa, e le successive informazioni
fecero conoscere che Athos era momentaneamente
alloggiato nel Forte il Vescovo.
</p>

<p>
Athos aveva subite tutte le prove che noi abbiamo
veduto subire a Bonacieux.
</p>

<p>
Noi abbiamo assistito alla scena di confronto fra i
due prigionieri. Athos, che non aveva detto niente fino
allora, per timore che d'Artagnan, venendo anche
egli molestato, non avesse avuto il tempo che gli abbisognava.
Athos da quel momento dichiarò che egli si
chiamava Athos e non d'Artagnan.
</p>

<p>
Aggiunse che non conosceva nè il signore nè la signora
Bonacieux, che non aveva mai parlato nè all'uno
nè all'altra; che era andato verso le dieci di sera
per fare una visita al suo amico signor d'Artagnan,
ma che sino a quell'ora egli era rimasto dal signor de
Tréville con cui avea pranzato; venti testimoni, aggiunse
egli, potevano attestare il fatto, e nominò molti
gentiluomini distinti, e fra gli altri il duca della
Trémouille.
</p>

<p>
Il secondo commissario rimase stordito non meno
del primo per la dichiarazione semplice e asseverante
di questo moschettiere sul quale si sarebbe presa volentieri
la rivincita che le genti di toga amano tanto
di prendersi sulle genti di spada; ma il nome del sig.
de Tréville, e quello del signor duca della Trémouille
meritavano qualche riflessione.
</p>

<p>
Athos fu parimente inviato al ministro, ma disgraziatamente
il ministro era al Louvre presso il re.
</p>

<p>
Era precisamente il momento in cui il sig. de Tréville,
sortendo dal luogo-tenente criminale e dal governatore
del Forte il Vescovo, senza aver potuto trovare
Athos, giunse da Sua Maestà.
</p>

<p>
Come capitano dei moschettieri, il sig. de Tréville
aveva ingresso al re a tutte l'ore.
</p>

<p>
<span class="pagenum" id="Page_199">[199]</span>
</p>

<p>
Si sa quali erano le prevenzioni del re contro la regina,
prevenzioni giuocate abilmente dal ministro, che
in fatto d'intrighi diffidavasi infinitamente più delle
donne che degli uomini. Una delle grandi cause, soprattutto
di prevenzioni, era l'amicizia della regina
per la sig. de Chevreuse. Queste due donne lo tenevano
inquieto assai più che le guerre con lo Spagnuolo,
le dissenzioni con l'Inghilterra e gl'imbarazzi delle finanze.
Ai suoi occhi e nella sua convinzione la signora
de Chevreuse, non solo serviva la regina nei suoi intrighi
politici, ma, ciò che lo tormentava anche molto di
più, nei suoi intrighi amorosi.
</p>

<p>
Alla prima parola che disse il ministro, che la sig.
de Chevreuse, esiliata a Tours e che si supponeva in
quella città, era stata a Parigi e vi era rimasta per
cinque giorni eludendo la polizia, il re era entrato in
una collera furiosa. Capriccioso ed infedele, il re voleva
esser chiamato <i>Luigi il Giusto</i>, e <i>Luigi il Casto</i>. La
posterità comprenderà difficilmente questo carattere,
che la storia non spiega che con i fatti e mai con i ragionamenti.
</p>

<p>
Ma, allorchè il ministro aggiunse che, non solamente
la sig. de Chevreuse era venuta a Parigi, ma ancora,
che la regina aveva riannodato con lei per mezzo
di quelle corrispondenze misteriose, che in quell'epoca
si chiamavano cabale, allorchè egli affermò che lui,
il ministro, stava per sciogliere le fila oscure di questo
intrigo, quando al momento di arrestare sul fatto, in
flagrante delitto, corredato di tutte le pruove l'emissaria
della regina presso l'esiliata, un moschettiere
aveva osato interrompere violentemente il corso della
giustizia, piombando con la spada alla mano sulle oneste
persone di legge, incaricate di esaminare con imparzialità
tutto l'affare per metterlo sotto gli occhi
del re: Luigi XIII non seppe più contenersi; fece due
passi verso l'appartamento della regina, con quella
<span class="pagenum" id="Page_200">[200]</span>
pallida e muta indignazione che, quando scoppiava,
conduceva questo principe fino alla più fredda crudeltà.
</p>

<p>
E ciò non ostante, in tutto questo, il ministro non
aveva detto ancora una parola del duca di Buckingham.
</p>

<p>
Fu allora che il sig. de Tréville entrò freddo, gentile,
e in una tenuta irreprensibile.
</p>

<p>
Avvertito di ciò che accadeva dalla presenza del ministro
e dalla alterazione della fisonomia del re, il sig.
de Tréville si sentì forte come Sansone davanti ai Filistei.
</p>

<p>
Luigi XIII metteva già la mano sulla maniglia della
porta. Al rumore che fece il signor de Tréville entrando,
il re si voltò.
</p>

<p>
— Voi giungete a proposito, signore, disse il re,
che, allorquando le passioni erano giunte ad un certo
punto, non sapeva più dissimulare, ed io ne sento delle
belle sul conto dei vostri moschettieri.
</p>

<p>
— Ed io, disse freddamente il sig. de Tréville, io
ne ho delle belle da far sentire a Vostra Maestà sul
conto delle sue genti di toga.
</p>

<p>
— Come sarebbe a dire? disse il re con alterezza.
</p>

<p>
— Io ho l'onore di far sapere a Vostra Maestà, continuò
de Tréville sul medesimo tuono, che un partito
di procuratori, di commessarii e di agenti di polizia,
gente molto stimabile, ma molto accanita, a quanto
sembra contro l'uniforme, si è permesso di arrestare
in una casa, di trascinare in piena strada, e di gettare
nel Forte il Vescovo, e tutto ciò dietro un ordine che
si è ricusato di farmi vedere, uno dei miei moschettieri
o piuttosto dei vostri, di una condotta irreprovevole,
di una riputazione quasi illustre, che Vostra Maestà
conosce favorevolmente, il sig. Athos.
</p>

<p>
— Athos, disse il re macchinalmente; sì, di fatti, io
conosco questo nome.
</p>

<p>
<span class="pagenum" id="Page_201">[201]</span>
</p>

<p>
— Che Vostra Maestà se lo ricordi, disse il sig. de
Tréville; il sig. Athos è quel moschettiere che, nel
dispiacente duello che voi sapete, ha avuto la disgrazia
di ferire gravemente il sig. de Cahussac. A proposito,
Eccellenza, continuò de Tréville indirizzandosi al
ministro, il sig. de Cahussac è ristabilito del tutto,
non è vero?
</p>

<p>
— Grazie! disse il ministro mordendosi le labbra per
collera.
</p>

<p>
— Il signor Athos era adunque andato a fare una
visita a uno dei suoi amici in allora assente, continuò
il sig. de Tréville, ad un giovane bearnese, cadetto
nelle guardie di Vostra Maestà, compagnia des Essarts;
ma appena egli fu entrato, e prendeva un libro per
aspettare il suo amico; una nube di sbirri e di soldati
mischiati assieme venne a fare l'assedio della casa, sfondò
diverse porte.
</p>

<p>
Il ministro fece al re un segno, che voleva dire:
</p>

<p>
— È per l'affare di cui vi ho parlato.
</p>

<p>
— Noi sappiamo; tutto, replicò il re, perchè tutto
questo fu fatto per il nostro servizio.
</p>

<p>
— Allora, disse da Tréville, fu pure pel servizio di
Vostra Maestà che si afferrò uno dei miei moschettieri
innocente, che si pose questo fra due guardie come un
malfattore, e che si condusse in mezzo ad un popolaccio
insolente questo galantuomo, che ha sparso dieci
volte il sangue per servizio di Vostra Maestà e che è
pronto a spargerlo di nuovo.
</p>

<p>
— Bah! disse il re corrucciato, le cose dunque sono
avvenute così?
</p>

<p>
— Il sig. de Tréville non dice, riprese il ministro
con flemma, che questo moschettiere innocente, che
questo galantuomo, era venuto un'ora avanti a percuotere
a colpi di spada quattro commessarii istruttori,
delegati da me per istituire un processo della più
alta importanza.
</p>

<p>
<span class="pagenum" id="Page_202">[202]</span>
</p>

<p>
— Io sfido Vostra Eccellenza a provarlo, gridò il sig.
de Tréville colla sua freddezza tutta guascona e colla
sua rozzezza militare; poichè, un'ora prima il sig.
Athos, che io lo confiderò a Vostra Maestà, è un uomo
delle più alte qualità, mi faceva l'onore, dopo aver
pranzato meco, di parlare nel salotto del mio palazzo
col sig. duca della Trémouille e col sig. conte
de Chalus che vi si trovavano.
</p>

<p>
Il re guardò il ministro.
</p>

<p>
— Fu fatto un processo verbale, disse il ministro
rispondendo ad alta voce alla muta interrogazione di
Sua Maestà, e le genti maltrattate hanno redatto il
seguente, che io ho l'onore di presentare a Vostra
Maestà!
</p>

<p>
— Un processo verbale delle persone di toga, rispose
fieramente de Tréville, val forse la parola d'onore
di un uomo di spada?
</p>

<p>
— Andiamo, andiamo; de Tréville, tacete, disse il re.
</p>

<p>
— Se Sua Eccellenza ha qualche sospetto contro uno
dei miei moschettieri, disse de Tréville, la giustizia
del ministro è abbastanza conosciuta perchè abbia io
stesso a domandare un processo.
</p>

<p>
— Nella casa in cui fu fatta questa discesa della giustizia,
continuò il ministro impassibile, alloggia, io
credo, un Bearnese amico del moschettiere.
</p>

<p>
— Vostra Eccellenza vuol parlare del sig. d'Artagnan.
</p>

<p>
— Io voglio parlare di un giovane che voi proteggete,
sig. de Tréville.
</p>

<p>
— Sì, Eccellenza, è lo stesso.
</p>

<p>
— Non sospettate voi che questo giovane abbia dato
dei cattivi consigli?...
</p>

<p>
— Al sig. Athos, a un uomo che ha il doppio della
sua età? interruppe il sig. de Tréville; no, Eccellenza.
D'altronde il sig. d'Artagnan ha passato la sera in casa
mia.
</p>

<p>
<span class="pagenum" id="Page_203">[203]</span>
</p>

<p>
— E che! disse il ministro, hanno dunque tutti passata
la sera in casa vostra?
</p>

<p>
— Sua Eccellenza dubiterebbe forse della mia parola,
disse de Tréville, col rossore della collera salito alla
fronte.
</p>

<p>
— No, e Dio me ne guardi, disse il ministro; ma
soltanto a che ora era egli da voi?
</p>

<p>
— Oh! questo poi posso dirlo scientemente all'Eccellenza
Vostra, perchè quando entrò io osservai l'orologio
a pendolo che segnava nove ore e mezza, quantunque
io credessi che fosse più tardi.
</p>

<p>
— E a che ora è egli sortito dal vostro palazzo?
</p>

<p>
— A dieci ore e mezza, un'ora giusta dopo l'avvenimento.
</p>

<p>
— Ma finalmente, riprese il ministro che non sospettava
un'istante sulla lealtà di de Tréville, e che sentiva
la vittoria sfuggirgli di mano; ma finalmente, Athos
fu preso in questa casa della strada Fossoyeurs.
</p>

<p>
— È egli forse proibito ad un amico di visitare un
amico, ad un moschettiere della mia compagnia di fraternizzare
con una guardia della compagnia del sig.
des Essarts.
</p>

<p>
— Sì, quando la casa ove egli fraternizza con questo
amico è sospetta.
</p>

<p>
— E perchè questa casa è sospetta, de Tréville, disse
il re, non lo sapete voi forse?
</p>

<p>
— Infatti, sire, io lo ignorava. In ogni caso, ella può
essere sospetta dappertutto, ma nego che possa essere
sospetta la parte che abita il sig. d'Artagnan, perchè
io posso affermarvi, o sire, che se io presto fede a
quanto egli ha detto, non esiste un più affezionato servitore
di Vostra Maestà, un ammiratore più profondo
del sig. ministro.
</p>

<p>
— Non è quel d'Artagnan che un giorno ha finito
Jussac in quel disgraziato incontro che ebbe luogo vicino
al convento dei Carmelitani Scalzi? domandò il re,
guardando il ministro che arrossiva di dispetto.
</p>

<p>
<span class="pagenum" id="Page_204">[204]</span>
</p>

<p>
— E il giorno dopo ferì Bernajoux. Sì sire, sì, è
precisamente quello, e Vostra Maestà ha buona memoria.
</p>

<p>
— Andiamo, che cosa risolviamo noi? disse il re.
</p>

<p>
— Ciò spetta a Vostra Maestà più che a me, disse
il ministro. Io affermo la reità.
</p>

<p>
— Ed io la nego, disse de Tréville. Ma Vostra Maestà
ha dei giudici, e questi giudici decideranno.
</p>

<p>
— Va bene così disse il re, rimandiamo la causa davanti
ai giudici, il giudicare è il loro ufficio, ed essi
giudicheranno.
</p>

<p>
— Solamente, riprese de Tréville, è una cosa ben
trista che, in questi disgraziati tempi in cui siamo, la
vita più pura, la virtù più incontrastabile non esima un
uomo dalla infamia e dalla persecuzione. In tal modo
l'armata non sarà contenta, io posso risponderne, di
essere in balìa dei trattamenti rigorosi a proposito di
affari di polizia.
</p>

<p>
La parola era imprudente, ma de Tréville, l'aveva
lanciata con conoscenza di causa. Egli voleva una esplosione,
perchè in questo caso la mina fa fuoco ed il
fuoco rischiara.
</p>

<p>
— Affari di polizia! gridò il re, ripetendo le parole
del sig. de Tréville, affari di polizia! e che ne sapete
voi, signore! mischiatevi dei vostri moschettieri, e non
mi rompete la testa. Sembra a sentirvi, che se per disgrazia
si arresta un moschettiere, la Francia sia in
pericolo. Ehi quanto rumore per un moschettiere! io
ne farò arrestare dieci, cospetto! anche cento, tutta
la compagnia! e non voglio che se ne dica una parola.
</p>

<p>
— Dal momento in cui sono sospetti a Vostra Maestà,
disse de Tréville, i moschettieri sono colpevoli;
così voi mi vedrete, sire, disposto a cedere la mia spada,
perchè, il sig. ministro, non dubito punto, dopo
avere accusato i miei soldati, finirà con l'accusare anche
me stesso; così, val meglio, che io mi costituisca
<span class="pagenum" id="Page_205">[205]</span>
prigioniere col sig. Athos, che già è stato arrestato, e
col sig. d'Artagnan che in breve sarà senza dubbio
arrestato.
</p>

<p>
— Testa guascona, non la finirete voi mai? disse
il re.
</p>

<p>
— Sire, rispose de Tréville senza abbassare menomamente
la voce, ordinate che mi sia reso il mio moschettiere,
o che sia giudicato.
</p>

<p>
— Sarà giudicato, disse il ministro.
</p>

<p>
— Ebbene! tanto meglio, perchè, in questo caso, io
domanderò a Sua Maestà il permesso di perorare per
lui.
</p>

<p>
Il re temeva uno scoppio.
</p>

<p>
— Se, Sua eccellenza, disse egli, non aveva personalmente
qualche motivo...
</p>

<p>
Il ministro vide venire il re, e andò all'avvantaggio:
</p>

<p>
— Perdono, disse egli, ma dal momento che Vostra
Maestà vede in me un giudice prevenuto, mi ritiro.
</p>

<p>
— Vediamo, disse il re, mi giurate voi per mio padre,
che il sig. Athos era in casa vostra durante l'avvenimento,
e che egli non vi ha preso parte.
</p>

<p>
— Per il glorioso vostro padre, e per voi stesso, che
siete quanto io amo e venero di più su questa terra,
io ve lo giuro.
</p>

<p>
— Vogliate riflettere, sire, disse il ministro, che se
noi rilasciamo così il prigioniere, non si potrà più conoscere
la verità.
</p>

<p>
— Il sig. Athos sarà sempre qui, riprese il signor de
Tréville, pronto a rispondere quando parrà alle vostre
genti di toga d'interrogarlo. Egli non diserterà, sig.
ministro: siate tranquillo, io rispondo di lui.
</p>

<p>
— Veniamo al fatto: egli non diserterà, disse il re;
si ritroverà sempre, come dice il sig. de Tréville. Da
altronde, aggiunse egli abbassando la voce e guardando
con occhio supplichevole Sua Eccellenza, concediamo
loro la sicurezza: questo sta in politica.
</p>

<p>
<span class="pagenum" id="Page_206">[206]</span>
</p>

<p>
Questa politica di Luigi XIII fece sorridere Richelieu.
</p>

<p>
— Ordinate, sire, diss'egli; voi avete il dritto di
grazia.
</p>

<p>
— Il dritto di grazia non si applica che ai colpevoli,
disse de Tréville, che voleva dire l'ultima parola, e
il mio moschettiere è innocente. Non è dunque una
grazia quella che farete, sire; è una giustizia.
</p>

<p>
— Ed egli, è al forte il Vescovo? disse il re.
</p>

<p>
— Sì, sire, è in una secreta, in una prigione come
l'ultimo dei malfattori.
</p>

<p>
— Diavolo! diavolo! mormorò il re, e che si ha a
fare?
</p>

<p>
— Sottoscrivere l'ordine che sia messo in libertà,
e tutto sarà fatto, riprese il ministro; io credo, come
Vostra Maestà, che la garanzia del sig. de Tréville sia
più che sufficiente.
</p>

<p>
De Tréville s'inchinò rispettosamente con una gioia
non scevra di timore; egli avrebbe preferito una resistenza
ostinata del ministro a questa improvvisa facilità.
</p>

<p>
Il re sottoscrisse l'ordine, e de Tréville se ne impossessò
senza ritardo.
</p>

<p>
Al momento in cui stava per sortire, il ministro gli
fece un sorriso amichevole, e disse al re:
</p>

<p>
— Regna una buona armonia fra il capo ed i soldati
dei vostri moschettieri, sire: ecco ciò che è profittevole
al servizio, ed onorevole per tutti.
</p>

<p>
Egli mi prepara senza dubbio un qualche cattivo
giuoco, diceva de Tréville; non si ha mai l'ultima parola
con un uomo simile. Ma affrettiamoci, poichè il re
può cambiare d'avviso in un momento; e in fin del
conto, è molto più difficile il rimettere alla Bastiglia
o al Forte il Vescovo un uomo che ne è sortito, di quello
che conservarvi un prigioniero che vi è già.
</p>

<p>
Il sig. de Tréville fece trionfalmente la sua entrata
<span class="pagenum" id="Page_207">[207]</span>
nel Forte il Vescovo, di dove liberò il moschettiere,
che non aveva abbandonato la sua pacifica indifferenza.
</p>

<p>
Quindi, la prima volta che rivide d'Artagnan:
</p>

<p>
— Voi l'avete scappata bella, diss'egli; ecco pagato il
vostro colpo di spada a Jussac. Resta ancora a pagarsi
quello dato a Bernajoux, ma non bisogna fidarvisi.
</p>

<p>
Del resto il sig. de Tréville aveva ragione di diffidare
del ministro, e di tenere che tutto non era ancor
finito, poichè appena il capitano dei moschettieri ebbe
chiusa la porta dietro a se, Sua Eccellenza disse al re.
</p>

<p>
— Ora che non siamo più che noi due, parleremo
seriamente, se piace a Vostra Maestà. Sire, il sig. de
Buckingham era a Parigi da cinque giorni, e non è
partito che questa mattina.
</p>

<div class="chapter">
<h2 id="cap16">CAPITOLO XVI.
<span class="smaller">IN CUI IL GUARDA-SIGILLI SEGUIER CERCA ANCHE UNA
VOLTA LA CAMPANA PER SUONARLA, COME HA FATTO
ALTRE VOLTE</span></h2>
</div>

<p>
È impossibile di farsi un'idea dell'impressione che
produssero sopra il re Luigi XIII queste sole parole;
egli arrossì ed impallidì successivamente, ed il ministro
si accorse fin dal principio che egli aveva riconquistato
con un sol colpo tutto il terreno che prima
aveva perduto.
</p>

<p>
— Il sig. de Buckingham a Parigi! gridò egli, e che
cosa vi è venuto a fare?
</p>

<p>
— Senza dubbio per cospirare assieme ai vostri nemici,
gli ugonotti e gli Spagnuoli.
</p>

<p>
— No, per bacco! no! a cospirare contro il mio onore
colla signora de Chevreuse, la signora de Longueville,
e il Condè.
</p>

<p>
— Oh! sire, quale idea! la regina è troppo saggia, e
soprattutto ama troppo Vostra Maestà.
</p>

<p>
<span class="pagenum" id="Page_208">[208]</span>
</p>

<p>
— La donna è debole, signor ministro, disse il re; e
in quanto ad amarmi molto, io ho già stabilita la mia
opinione su questo amore.
</p>

<p>
— Non mantengo però meno, disse il ministro, che
il duca de Buckingham è venuto a Parigi per un progetto
del tutto politico.
</p>

<p>
— Ed io son sicuro che egli è venuto per tutt'altra
cosa; ma se la regina è colpevole, che ella tremi!
</p>

<p>
— Veniamo al folto, disse il ministro, per quanta ripugnanza
io provi a fermare il mio spirito sopra un simile
tradimento, Vostra Maestà mi vi fa pensare: la
signora de Lannoy, che, dietro gli ordini di Vostra
Maestà, io ho interrogata più volte, questa mattina
mi ha detto che la notte passata Sua Maestà aveva vegliato
fin molto al tardi; che questa mattina ella aveva
molto pianto, e che tutta la giornata aveva scritto.
</p>

<p>
— È così, disse il re; a lui senza dubbio. Ministro,
mi abbisognano le carte della regina.
</p>

<p>
— Ma in che modo si potranno prendere, sire? Mi
sembra che nè io, nè Vostra Maestà ci possiamo incaricare
di una simile missione.
</p>

<p>
— E in qual modo si agì adunque con la marescialla
d'Ancre? gridò il re al più alto grado della sua collera;
che si frughino i suoi armadii, e che in fine si frughi
ella stessa.
</p>

<p>
— La marescialla d'Ancre, una avventuriera fiorentina,
sire, ecco tutto; nel mentre che l'augusta sposa
di Vostra Maestà è Anna regina di Francia, vale a dire
una delle più grandi principesse del mondo.
</p>

<p>
— Ella non è che la più colpevole, signor duca! più
ella ha dimenticato l'alta posizione in cui è stata posta,
più ella è discesa in basso. È già lungo tempo,
altronde, che io sono deciso di finirla con tutti questi
piccoli intrighi di politica e di amore. Ella ha pure
presso di se un certo Laporte...
</p>

<p>
— Che io credo che sia la maniglia che apre tutto
l'intrigo, io lo confesso, disse il ministro.
</p>

<p>
<span class="pagenum" id="Page_209">[209]</span>
</p>

<p>
— Voi pensate dunque come me, che ella m'inganni?
disse il re.
</p>

<p>
— Io credo, e lo ripeto a Vostra Maestà, che la regina
cospira contro la potenza del suo re, ma io non
ho detto contro il suo onore.
</p>

<p>
— Ed io vi dico contro tutti e due: io vi dico che la
regina non mi ama; che ella ama quell'infame duca de
Buckingham! perchè non lo avete fatto arrestare mentre
egli era a Parigi?
</p>

<p>
— Arrestare il duca! arrestare il primo ministro di
Carlo II ci pensate voi, sire? quale scandalo! e se allora
i sospetti di Vostra Maestà, quelli di cui io continuo
a dubitare, avessero mostrata qualche consistenza, quale
terribile pubblicità! quale scandalo inaudito!
</p>

<p>
— Ma poichè si esponeva come un vagabondo o come
un ladroncello, bisognava...
</p>

<p>
Luigi XIII si fermò da se stesso spaventato di ciò che
stava per dire, nel mentre che Richelieu, allungando il
collo, aspettava inutilmente la parola che era rimasta
sulle labbra del re.
</p>

<p>
— Abbisognava...?
</p>

<p>
— Niente, disse il re, niente. Ma durante tutto il tempo
che egli è stato a Parigi, voi non lo avrete perduto
di vista.
</p>

<p>
— No, sire.
</p>

<p>
— Ove alloggiava egli?
</p>

<p>
— Strada dell'Arpa N. 75.
</p>

<p>
— E dove rimane?
</p>

<p>
— A lato del Luxembourg.
</p>

<p>
— E voi siete sicuro che la regina e lui non si sono
veduti?
</p>

<p>
— Io credo la regina troppo ligia ai suoi doveri, sire.
</p>

<p>
— Ma essi avranno corrisposto, è a lui che la regina
ha scritto in quest'oggi; signor duca, mi abbisogna
questa lettera!
</p>

<p>
— Sire, frattanto...
</p>

<p>
<span class="pagenum" id="Page_210">[210]</span>
</p>

<p>
— Sig. duca a qualunque prezzo si sia, io la voglio.
</p>

<p>
— Io farò osservare però a Vostra Maestà...
</p>

<p>
— Mi tradite dunque anche voi, sig. ministro, per
opporvi sempre così alla mia volontà? siete voi pure
d'accordo con lo Spagnuolo, e con l'Inglese, colla sig.
de Chevreuse e colla regina?
</p>

<p>
— Sire, rispose sorridendo il duca, io credeva di essere
al coperto di un simile sospetto.
</p>

<p>
— Signor ministro, voi avete inteso; io voglio queste
lettere.
</p>

<p>
— Non vi sarebbe che un mezzo.
</p>

<p>
— E quale?
</p>

<p>
— Quello d'incaricare di questa missione il sig. guarda-sigilli
Seguier. La cosa si comprende interamente
fra i doveri della sua carica.
</p>

<p>
— Che si mandi a chiamare subito in questo medesimo
istante.
</p>

<p>
— Egli dev'essere in casa mia, sire; io lo aveva fatto
pregare di passare da me, e allorquando sono venuto
al Louvre ho lasciato l'ordine, se si presentava, di farlo
aspettare.
</p>

<p>
— Che si mandi subito a cercarlo.
</p>

<p>
— Gli ordini di Vostra Maestà saranno eseguiti, ma...
</p>

<p>
— Ma che?
</p>

<p>
— Ma la regina ricuserà forse di obbedire.
</p>

<p>
— Ai miei ordini!
</p>

<p>
— Sì, se ella non sa che questi ordini vengono dal re.
</p>

<p>
— Ebbene! perchè ella non ne dubiti, io stesso vado
a prevenirla.
</p>

<p>
— Vostra Maestà non dimenticherà che io ho fatto tutto
quello che ho potuto per prevenire una rottura.
</p>

<p>
— Sì, duca, sì, io so che siete molto indulgente; e
noi avremo, ve ne prevengo, a parlar di ciò più tardi.
</p>

<p>
— Quando piacerà a Vostra Maestà, ma io sarò sempre
felice e superbo, sire, di sagrificarmi alla buona
armonia che io desidero veder regnare fra il re e la regina
di Francia.
</p>

<p>
<span class="pagenum" id="Page_211">[211]</span>
</p>

<p>
— Bene, ministro, bene; ma, frattanto, inviate a
cercare il signor guarda-sigilli; io entro dalla regina.
</p>

<p>
E Luigi XIII, aprendo la porta di comunicazione,
s'introdusse nel corridoio che conduceva dal suo appartamento
a quello della regina.
</p>

<p>
Anna era in mezzo alle sue damigelle, la signora de
Guitaut, la sig. de Sablé, la sig. de Montebazon e la
signora de Guémené. In un angolo era quella camerista
spagnuola, donna Stefania, che l'aveva seguita da Madrid.
La sig. de Guémené faceva la lettura, e tutte le
altre ascoltavano colla più grande attenzione la leggitrice,
ad eccezione della regina che, al contrario, aveva
proposta questa lettura affine di potere fingendo di
ascoltare, seguire il filo dei suoi propri pensieri.
</p>

<p>
Questi pensieri per quanto fossero abbelliti da un ultimo
riflesso dell'amore non erano però men tristi. Anna,
privata della confidenza di suo marito, perseguitata
dall'odio del ministro, che non poteva perdonarle
di avere respinto un sentimento più dolce, avendo sotto
gli occhi l'esempio della regina madre che era stata
tormentata da quest'odio per tutta la sua vita; Anna
aveva veduto cadere intorno a se i suoi servitori
più affezionati, i suoi confidenti più intimi, i suoi favoriti
più cari. Come quei disgraziati dotati di un dono
funesto ella portava disgrazia a tutto ciò che toccava,
la sua amicizia, era un segno fatale che chiamava
persecuzione. La sig. de Chevreuse e la sig. de Vernel
erano esiliate; e in fine Laporte, non nascondeva alla
sua padrona che si aspettava di essere arrestato da un
momento all'altro. Fu nel momento che ella era immersa
nel più profondo e nel più tetro di queste riflessioni
che la porta della camera si aprì, e che il re entrò.
</p>

<p>
La leggitrice si tacque all'istante, tutte le dame si
alzarono, e successe un profondo silenzio.
</p>

<p>
In quanto al re non fece alcuna dimostrazione di gentilezza,
fermandosi soltanto davanti alla regina:
</p>

<p>
<span class="pagenum" id="Page_212">[212]</span>
</p>

<p>
— Signora, diss'egli con voce alterata, voi siete per
ricevere la visita del signor cancelliere che vi comunicherà
di un certo affare di cui io l'ho incaricato.
</p>

<p>
La disgraziata regina, che veniva incessantemente
minacciata di divorzio, di esilio ed anche di processo,
impallidì sotto il rosso, e non potè trattenersi.
</p>

<p>
— Ma perchè questa visita, sire? che cosa potrà dirmi
il signor cancelliere che non possa dirmi la Vostra
stessa Maestà?
</p>

<p>
Il re girò sui talloni senza rispondere, e quasi nel
medesimo istante il capitano delle guardie, signor de
Guitaud, annunciò la visita del signor cancelliere.
</p>

<p>
Quando il cancelliere comparve, il re era già sortito
da un'altra porta.
</p>

<p>
Il cancelliere entrò per metà sorridendo e per metà
arrossendo. Siccome noi lo ritroveremo probabilmente
nel corso di questa storia, non sarà male che i nostri
lettori facciano fin d'ora conoscenza con lui.
</p>

<p>
Il sig. cancelliere era un uomo scherzoso. Fu il sig.
de Roches le Masle, che in altri tempi era cameriere
del ministro, che lo propose a sua Eccellenza come un
uomo affezionato. Il ministro si fidò di lui, e se ne trovò
contento.
</p>

<p>
Dopo una gioventù tempestosa, si era ritirato in una
piccola comunità di persone pie, che aveva per principal
regola quella di suonare una campana ogni qualvolta
uno cadeva in tentazione affinchè tutti pregassero
il cielo a superarlo e per espiare almeno per qualche
tempo le follie della sua gioventù.
</p>

<p>
La vita pacifica però dei suoi compagni, le continue
meditazioni e le incessanti preghiere non si confacevano
punto al suo carattere. Non si sa se fosse egli che
ne sortisse, o se fosse il superiore della comunità che
lo rimandasse; fatto sta che dopo tre mesi, il penitente
ricomparve nel gran mondo dopo aver suonato infinite
volte la campana colla reputazione del più terribile
ossesso che fosse mai esistito.
</p>

<p>
<span class="pagenum" id="Page_213">[213]</span>
</p>

<p>
Sortendo dal suo ritiro, entrò nella magistratura, divenne
presidente, nel posto di suo zio, abbracciò il partito
del ministro, cosa che non provava poco la sua sagacità,
fu fatto cancelliere, servì con zelo Sua Eccellenza
nel suo odio contro la regina madre e nella sua
vendetta contro la regina Anna. Stimolò i giudici nell'affare
di Chalais, incoraggiò i tentativi del sig. de
Laffemas, gran-cacciatore di Francia, quindi finalmente,
investito di tutta la confidenza del ministro, confidenza
che egli aveva saputo guadagnarsi tanto bene,
arrivò a ricevere la singolare commissione per la esecuzione
della quale si presentava alla regina.
</p>

<p>
La regina era ancora in piedi quando egli entrò, ma
non appena lo ebbe scôrto, che ella si riassise sul suo
seggio, e fece segno alle sue dame di riassidersi sui loro
cuscini e sui loro scanni, e con un tuono di suprema
alterezza:
</p>

<p>
— Che cosa desiderate voi, signore? domandò Anna,
e con quale scopo vi presentate voi qui.
</p>

<p>
— Per farvi, in nome del re, signora e salvo tutto il
rispetto ch'io ho l'onore di dovere a Vostra Maestà, una
perquisizione esatta in tutte le vostre carte.
</p>

<p>
— Come! signore, una perquisizione nelle mie carte...
a me! ma questa è una cosa indegna!
</p>

<p>
— Vogliate perdonarmi, signora, ma in questa circostanza
io non sono che un istrumento di cui si serve
il re. Sua Maestà non sorte essa di qui, e non vi ha essa
invitata colla sua viva voce a sottoporvi a questa visita?
</p>

<p>
— Frugate, dunque, signore; io sono una colpevole a
quando sembra. Stefania, consegnategli le chiavi dei
miei portafogli e dei miei segreter.
</p>

<p>
Il cancelliere fece per pura formalità una visita nei
mobili, ma egli sapeva bene che la regina non poteva
aver nascosto in un mobile la lettera importante che
ella aveva scritta in quel giorno.
</p>

<p>
<span class="pagenum" id="Page_214">[214]</span>
</p>

<p>
Quando il cancelliere ebbe aperto e richiuso venti volte
i segreti del segreter, bisognava bene, per quanta
fosse l'esitazione che provava, bisognava bene, dico io,
venire alla conclusione dell'affare, vale a dire a frugare
la regina stessa. Il cancelliere si avanzò adunque verso
Anna, e con un tuono molto perplesso, e con un'aria
molto imbarazzata:
</p>

<p>
— Ed ora diss'egli, mi resta a fare la perquisizione
principale.
</p>

<p>
— Quale? domandò la regina; che non comprendeva,
o che piuttosto non voleva comprendere.
</p>

<p>
— Sua Maestà è certa che nella giornata, voi avete
scritto una lettera; sa che questa lettera non è stata
ancora inviata al suo indirizzo. Questa lettera non si
ritrova nè dentro ai vostri portafogli, nè dentro al vostro
segreter, eppure questa lettera deve essere in
qualche luogo.
</p>

<p>
— Osereste voi portare la vostra mano sulla regina?
disse Anna raddrizzandosi su tutta l'altezza della sua
persona, e fissando sul cancelliere i suoi occhi, la di
cui espressione era quasi divenuta minacciosa.
</p>

<p>
— Io sono un suddito fedele del re, e tutto ciò che
mi ordinerà Sua Maestà io lo farò.
</p>

<p>
— Ebbene! è vero, disse Anna, e le spie del ministro
lo hanno servito bene. Io oggi ho scritto una lettera;
questa lettera non è partita. La lettera è qui.
</p>

<p>
E la regina portò la sua bella mano sul suo busto.
</p>

<p>
— Allora, datemi questa lettera, signora, disse il
cancelliere.
</p>

<p>
— Io non la darò che al re, signore, disse Anna.
</p>

<p>
— Se il re avesse voluto che questa lettera gli fosse
rimessa, signora, ve l'avrebbe domandata egli stesso.
Ma ve lo ripeto, sono io che egli ha incaricato di reclamarvela,
e se voi non me la rendete...
</p>

<p>
— Ebbene?
</p>

<p>
— Sono io stesso incaricato di prendermela.
</p>

<p>
<span class="pagenum" id="Page_215">[215]</span>
</p>

<p>
— Come! che intendete di dire?
</p>

<p>
— Che i miei ordini vanno molto avanti, signora, e
che io sono autorizzato a cercare il foglio sospetto, anche
sulla persona stessa di Vostra Maestà.
</p>

<p>
— Quale orrore! gridò la regina.
</p>

<p>
— Vogliate dunque, signora, agire con maggior facilità.
</p>

<p>
— Questa condotta è di una violenza infame, sapete
questo signore?
</p>

<p>
— Il re comanda, signora! scusatemi.
</p>

<p>
— Io non lo soffrirò, no, no, piuttosto morire! gridò
la regina, nella quale si rimescolava il sangue imperiale
della sua stirpe.
</p>

<p>
Il cancelliere fece una profonda riverenza, quindi
con la manifesta intenzione di non dare addietro di un
passo nel compimento della commissione di cui si era
incaricato, e come avrebbe potuto fare l'aiutante di un
boia nella camera della tortura, si avvicinò ad Anna,
dagli occhi della quale si videro nell'istante sgorgare
lagrime di rabbia.
</p>

<p>
La regina era, come lo abbiam detto, di una grande
bellezza. La commissione adunque poteva passare per
delicata, e il re a forza di gelosia contro Buckingham
era giunto al punto di non esser più geloso d'alcuno.
</p>

<p>
Senza dubbio il cancelliere Seguier cercò cogli occhi
in quel momento il cordone della famosa campana, che
suonava nel suo ritiro, ma non trovandolo, egli prese
il suo partito e stese la mano nella direzione in cui la
regina aveva confessato che si trovava il foglio.
</p>

<p>
Anna fece un passo in addietro, tanto pallida, che si
sarebbe detto che stava per morire, e appoggiandosi
con la mano sinistra per non cadere, contro una tavola
che si trovava dietro a lei, cavò colla destra un foglio
dal suo petto e lo stese al guarda-sigilli.
</p>

<p>
— Prendete, signore, eccola, quella lettera, gridò la
regina con voce interrotta e fremente, prendetela, ma
liberatemi subito dalla vostra odiosa presenza.
</p>

<p>
<span class="pagenum" id="Page_216">[216]</span>
</p>

<p>
Il cancelliere che dal suo canto tremava per una emozione
facile a concepirsi, prese la lettera salutò fino a
terra, e si ritirò.
</p>

<p>
Appena fu chiusa la porta dietro a lui, la regina cadde
svenuta fra le braccia delle sue donzelle.
</p>

<p>
Il cancelliere andò a portar la lettera al re senza averne
letta una parola. Il re la prese con una mano tremante,
cercò l'indirizzo che non vi era, diventò pallidissimo,
l'aprì lentamente, poi, vedendo che le prime
parole erano indirizzate al re di Spagna, la lesse rapidamente.
</p>

<p>
Era un piano di attacco contro il ministro. La regina
invitava suo fratello e l'imperatore di Austria, a
far sembiante, feriti come erano dalla politica di Richelieu
la di cui eterna preoccupazione era l'abbassamento
della casa di Austria, di dichiarare la guerra
alla Francia ed imporre come condizione della pace, la
dimissione del ministro; ma d'amore, non vi era una sola
parola in tutta la lettera.
</p>

<p class="pad2 center large">
FINE DEL PRIMO VOLUME.
</p>

<div class="somm">

<h2><a id="indice" href="#indfront">
INDICE</a>
<span class="smaller">DELLE MATERIE.</span></h2>

<p class="center">
(<span class="smcap">Vol. I.</span>)
</p>

<table class="indice" summary="">
 <tr>
  <td class="cap">CAP. I.</td> <td><i>I tre regali del signor d'Artagnan padre.</i></td> <td class="pag"><a href="#cap1">5</a></td>
 </tr>
 <tr>
  <td class="cap">CAP. II.</td> <td><i>L'anticamera del signor de Tréville.</i></td> <td class="pag"><a href="#cap2">24</a></td>
 </tr>
 <tr>
  <td class="cap">CAP. III.</td> <td><i>L'udienza.</i></td> <td class="pag"><a href="#cap3">38</a></td>
 </tr>
 <tr>
  <td class="cap">CAP. IV.</td> <td><i>La spalla d'Athos, la bandoliera di Porthos, ed il fazzoletto d'Aramis.</i></td> <td class="pag"><a href="#cap4">52</a></td>
 </tr>
 <tr>
  <td class="cap">CAP. V.</td> <td><i>I Moschettieri del Re, e le guardie del ministro.</i></td> <td class="pag"><a href="#cap5">62</a></td>
 </tr>
 <tr>
  <td class="cap">CAP. VI.</td> <td><i>Sua Maestà il Re Luigi Decimoterzo.</i></td> <td class="pag"><a href="#cap6">75</a></td>
 </tr>
 <tr>
  <td class="cap">CAP. VII.</td> <td><i>L'interno dei Moschettieri.</i></td> <td class="pag"><a href="#cap7">99</a></td>
 </tr>
 <tr>
  <td class="cap">CAP. VIII.</td> <td><i>Un intrigo di corte.</i></td> <td class="pag"><a href="#cap8">110</a></td>
 </tr>
 <tr>
  <td class="cap">CAP. IX.</td> <td><i>D'Artagnan spiega carattere.</i></td> <td class="pag"><a href="#cap9">120</a></td>
 </tr>
 <tr>
  <td class="cap">CAP. X.</td> <td><i>Una trappola da sorci del secolo XVII.</i></td> <td class="pag"><a href="#cap10">130</a></td>
 </tr>
 <tr>
  <td class="cap">CAP. XI.</td> <td><i>L'intrigo si annoda.</i></td> <td class="pag"><a href="#cap11">142</a></td>
 </tr>
 <tr>
  <td class="cap">CAP. XII.</td> <td><i>Giorgio Williers duca di Buckingham.</i></td> <td class="pag"><a href="#cap12">164</a></td>
 </tr>
 <tr>
  <td class="cap">CAP. XIII.</td> <td><i>Il signor Bonacieux.</i></td> <td class="pag"><a href="#cap13">174</a></td>
 </tr>
 <tr>
  <td class="cap">CAP. XIV.</td> <td><i>L'uomo di Méung.</i></td> <td class="pag"><a href="#cap14">184</a></td>
 </tr>
 <tr>
  <td class="cap">CAP. XV.</td> <td><i>La gente di toga, e la gente di spada.</i></td> <td class="pag"><a href="#cap15">197</a></td>
 </tr>
 <tr>
  <td class="cap">CAP. XVI.</td> <td><i>In cui il guarda sigilli Seguier cerca anche una volta la campana per suonarla, come ha fatto altre volte.</i></td> <td class="pag"><a href="#cap16">207</a></td>
 </tr>
</table>
<hr />

</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>Noi sappiamo che questa locuzione di <i>Milady</i> non è usata
che quando è susseguita dal nome di famiglia. Ma noi la
troviamo così nel manoscritto, e non vogliamo prenderci l'incarico
di cambiarla (A.).</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
